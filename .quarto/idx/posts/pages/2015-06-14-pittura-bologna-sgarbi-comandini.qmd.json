{"title":"Sguardi obliqui. Bologna e la pittura","markdown":{"yaml":{"title":"Sguardi obliqui. Bologna e la pittura","author":"Claudio Comandini","date":"2015-06-14","categories":["arte","filosofia","Bologna","Raffaello","Cimabue","Carracci","Canova","Francesco Hayez","Giorgio Morandi","Roberto Longhi","Vittorio Sgarbi","Claudio Comandini"]},"containsRefs":false,"markdown":"\n\n![](/images/2015/06%20-%20mostrabo/_fuori%20dalla%20finestra.jpg) *L’arte, lo sguardo e la visione. La lezione di Roberto Longhi e i percorsi dell’arte a Bologna. La storiografia di Vasari e quella di Malvasia. La mostra curata da Vittorio Sgarbi a Palazzo Fava. Tensioni e risoluzioni di colori e forme in Anna Morandi, Raffaello, Amico Aspertini, Lidia Puglioli, Cimabue, Vitale, Simone, Pseudo Jacopino, Michele di Matteo, Lucio Massari, Ludovico Agostino e Annibale Carracci, Mastelletta, Guido Reni, Giuseppe Crespi, Francesco Hayez, Raffaele Faccioli, Antonio Basoli, Athos Casarini, Giorgio Morandi, Rosalba, Luciano Minguzzi, Piero Manai, Antonio Canova. Nota sul selfie. Oltre il campanilismo: la città come catalizzatore di esperienze.*\n\nMuovono lo sguardo sei fasce muscolari: aperte a raggiera, circondate da sei posizioni oculari diverse, affiancate da un occhio visto di profilo, ci guardano dal centro della *Tavola con bulbo oculare* (1762) di Anna Morandi. L’anatomista e artista, che accompagna studio scientifico e astrazione morfologica, dimostra con questa opera la sua abilità nella realizzazione di manufatti anatomici in cera, contrassegnando inoltre la scoperta da lei effettuata dell’andamento completo dei muscoli dell’occhio.\n\n![Anna Morandi, *Tavola con bulbo oculare* (1762)](/images/2015/06%20-%20mostrabo/Anna%20Morandi,%20Tavola%20con%20bulbo%20oculare%20(1762).jpg){fig-align=\"center\"}\n\nTali successi la rendono desiderata anche alla corte di Caterina II di Russia. Eppure, rimane a Bologna, ormai vedova del marito e collega Giovanni Minzolini, mentre l’insufficiente appannaggio fornito dal pontefice Benedetto XIV Lambertini la costringe ad accettare la protezione del conte Girolamo Ranuzzi, che ne acquisisce gli elaborati. Il lavoro di Anna Morandi rappresenta un raro punto di equilibrio tra le tensioni che legano arti visuali e scienza della visione, simili riguardo ai fenomeni e differenti rispetto agli obiettivi: infatti, una evoca mentre l’altra spiega, basandosi rispettivamente sull'importanza dei risultati e quella dei processi.\n\nL’occhio insegue lungo il tempo le ragioni con cui l’arte articola il proprio rapporto con la conoscenza, modificando regole e proporzioni, così come muta anche il paesaggio che ci guarda fuori dalle nostre finestre. Aprire finestre è, come da tempo ha ricordato Roberto Longhi, uno dei compiti dell’arte, eccedendo così qualsiasi tradizione raccolta. Dalla prolusione del grande studioso all’Alma Mater nel 1935 prende le mosse la mostra *Da Cimabue a Morandi. Felsina pittrice*, curata da Vittorio Sgarbi presso Palazzo Fava di Bologna dal 14 febbraio al 17 maggio 2015. La mostra bolognese è inoltre debitrice del lavoro di Cesare Carlo Malvasia, studioso seicentesco che rinnovava il metodo storiografico inaugurato il secolo precedente a Firenze da Giorgio Vasari, elidendo le questioni tecniche ma incrementando la cura documentaria; a sua volta sottostimato, Malvasia fa, in modo analogo al predecessore, sperticato elogio dei pittori del proprio paese, per quanto sia costretto a denunciare la trascuratezza dei conterranei verso la pittura bolognese.\n\nUna mostra riuscita non si esaurisce nel periodo della sua permanenza, e l’interesse di questa esposizione è, oltre che nel riportare alla luce numerosi capolavori della pittura italiana, anche nel rimarcare gli aspetti per cui l’importanza della città non si risolve in attribuzioni identitarie e in operazioni di marketing. Come del resto è inscritto in una peculiare configurazione geopolitica, nella quale si intersecano l'area continentale con quella mediterranea, Bologna non si apre al mondo nell'offrirsi quale arena di rivendicazioni che si escludono reciprocamente, come è sembrato obbligatorio a consuetudini recenti e comunque già sfiorite: il carattere più proprio della città è eminentemente diplomatico, e registra i suoi risultati più significativi nella possibilità che può offrire quale catalizzatore di processi e nei risultati formulati nel rapporto tra arte e conoscenza.\n\n![Raffaello Sanzio, *Estasi di Santa Cecilia* (1515)](/images/2015/06%20-%20mostrabo/Raffaello%20Sanzio,%20Estasi%20di%20Santa%20Cecilia%20(1515).jpg){fig-align=\"center\"}\n\nStrumenti musicali rotti, abbandonati in terra, non lontano da piedi dalla perfetta conformazione greca: per le corrispondenze neoplatoniche dell’*Estasi di Santa Cecilia* (1515), la vera musica è quella non udita. All’interno delle forme libere e rigorose dell’umanesimo classicista precipita una natura morta di strumenti fracassati che, come ricorda Vasari, è elaborata da Giovanni Da Udine; Raffaello Sanzio rimarca in ogni dettaglio della sua opera che sulla terra la presenza divina è invisibile e transitoria. Il capo della santa sembra rispecchiare le volute del bastone del papa, il suo sguardo scruta in cielo, dove angeli in coro si sottraggono agli occhi delle altre figure. Malvasia ricorda che, alla vista di tale perfezione, il pittore Francesco Francia ne morì.\n\nIn questa celebre tela relazionano tra loro Giovanni e Agostino, Paolo è intento a riflettere, Maddalena osserva dalla nostra parte pur senza guardarci direttamente. Custodita alla Pinacoteca cittadina, fu realizzata originariamente per la cappella funeraria di Elena Buglioli dall’Olio all’interno della chiesa dei Canonici regolari di San Giovanni in Monte. La nobildonna bolognese, che possedeva una reliquia della santa romana, è emblematica di una città nella quale, dopo l’ingresso di Giulio II Dalla Rovere e la cacciata dei Bentivoglio, che mantenevano il controllo della città mediando tra gli interessi di Milano e quelli di Roma, l’elemento papale è ormai dominante. Alla perdita di una conflittuale semi-indipendenza si accompagna una decisa crescita di prestigio internazionale.\n\n![Amico Aspertini, *Matrimonio mistico di santa Caterina con i santi Giuseppe, Elisabetta e Giovannino* (1540 ca)](/images/2015/06%20-%20mostrabo/Amico%20Aspertini,%20Matrimonio%20mistico%20di%20santa%20Caterina%20con%20i%20santi%20Giuseppe,%20Elisabetta%20e%20Giovannino%20(1540%20ca).jpg){fig-align=\"center\"}\n\nLo stesso anno del quadro di Raffaello, papa Leone X de’ Medici, figlio di Lorenzo il Magnifico e già vescovo della città, vi incontra Francesco I re di Francia. Quindici anni dopo, a Bologna è incoronato imperatore Carlo V; tre anni prima, Roma era stata messa a sacco dalle truppe dei Lanzichenecchi, tra i quali ci sono numerosi soldati che, pur appartenendo all’esercito di un re profondamente cattolico, avevano aderito allo scisma luterano. I Lanzichenecchi sono come writer impazziti che invece di disegnare cancellano: di fatto, la loro incursione nella Città Eterna ne cancella la centralità del suo antico ruolo. Le fratture che attraversano l’Europa possono leggersi anche attraverso l’arte di Amico Aspertini: il *Matrimonio mistico di santa Caterina con i santi Giuseppe, Elisabetta e Giovannino* (1540 c.ca) rivela un anticlassicismo dalle forme ‘tedesche’, per quanto piene.\n\nContro i canoni in cui perseverano i suoi colleghi italiani, particolarmente vicino al grande Albrecht Dürer, questo pittore, considerato con biasimo dal Vasari *«fuori di squadra»*, ammirato dal Malvasia proprio perché «*alla maniera di nessuno volle mai assoggettarsi»*, volutamente grottesco e comunque poderoso nello scoprire nuovi territori, ritrae in lunghe pennellate personaggi inquieti, lontani dall’ideale, così come i palazzi sullo sfondo sono a loro volta distanti da un equilibrio prospettico. La tensione delle forme trovo analogia proprio con quell'altra tensione che portò,così si narra, la filosofa pagana Caterina del Sinai a convertirsi e diventare martire del cristianesimo. Quanto reciprocamente si oppone non è mai troppo lontano dal conoscersi.\n\n![Lidia Puglioli, *Quattro figure* (1958)](/images/2015/06%20-%20mostrabo/Lidia%20Puglioli,%20Quattro%20figure%20(1958).jpg){fig-align=\"center\"}\n\nFacciamo un salto di qualche secolo, in quanche modo dalla parte opposta del tempo. La tensione di una forma che emerge dal colore la troviamo in *Quattro figure* (1958) di Lidia Puglioli, allieva di Longhi e di Giorgio Morandi. Nell’opera, fuori dal catalogo ma esposta alla mostra, la figura umana si staglia sull’astrazione, emergendo con forza da un impasto denso, con tratti che graffiano in profondità. Le tensioni di un’epoca rappresentano l'invisibile cavalletto di un opera. L’Italia repubblicana che dalle rovine del dopoguerra procede nella ricostruzione cerca un ruolo in un mondo in fermento: a governi di destra e centrodestra si affianca l’inaugurazione di politiche di centrosinistra, la corsa al nucleare delle superpotenze conosce una momentanea battuta d’arresto, dall’Africa al Medio oriente al Sudamerica nascono nuovi soggetti politici.\n\nAssociare astratto e figurativo sembra probabilmente ancora impraticabile agli artisti più canonici, per i quali gli stili si succedono come quei *«soldati in parata»* verso cui Ernst Gombrich invitava a diffidare: a dispetto di tali semplificazioni, va piuttosto considerato che anche un’arte apparentemente nata dalla rottura con il passato nasce, come ogni volta accade, in risposta a problemi specifici. Così, di fronte ad un mondo i cui cambiamenti eccedono ogni capacità di previsione, capace di porre in dubbio i canoni conoscitivi consolidati, l’arte contemporanea si trova più incline a sperimentare forme e schemi, approfondendo le implicazioni storiche e scientifiche del vedere e del sentire.\n\nOccorre interrogarsi sulla natura dell’arte e sul suo corrispondere al pensiero, che nei termini posti da Joseph Beuys si accompagna ad una responsabilità verso il creato e il creare: *«L’essere umano diventa creatore del mondo e sperimenta come proseguire la creazione. Questa diventa dunque una sua responsabilità e se ne manifestano gli eventi e le realtà connesse.»* Per Beuys, scultore e performer particolarmente incline a considerare la centralità della discussione epistemologica, il processo artistico riguarda ogni uomo determinato a riaffermare la propria essenza quale espressione di libertà, e quindi capace di incarnare e portare avanti l’impulso creativo del mondo. Tale idea, che deve molto a Goethe e a Steiner, posta di fronte alle sviluppo dell’arte nella storia può aiutare a ritrovare le motivazioni delle opere, e quindi a partecipare alla loro ispirazione e così restituirgli vita presente.\n\nLonghi, nel subentrare alla cattedra a Igino Benvenuto Supino, cerca rispetto alle esigenze storiografiche risorgimentaliste una maggiore definizione del discorso, e procede nella decodifica artistica accostando alla cautela verso l’*«attribuzionismo»* la ricerca di una *«continuità ideale»*, basandosi con particolare gusto empirico sulla lettura diretta delle opere. Come evidenzia Sgarbi nel *Discorso sull’arte* ad introduzione del catalogo, nel tentativo di trovare un’*«arte bolognese»* nelle vicende dell’*«arte a Bologna»*, Longhi era prevalentemente intenzionato a *«recare qualche nuovo lume interpretativo nelle zone più buie»*: questo comporta inevitabilmente la messa in discussione del primato dell’arte toscana stabilito da Vasari, che viene comunque compiuta in modi originali e niente affatto localistici. Infatti, se in ogni storia ci sono continuità e rotture a segnarne il procedere, i nessi che legano l’arte ad una geografia non sono di tipo campanilistico, e piuttosto esaltano il valore dei luoghi nel favorire aperture, transiti e incontri.\n\n![Cimabue, *Madonna in trono con il bambino e due angeli* (1280-1285 ca)](/images/2015/06%20-%20mostrabo/Cimabue,%20Madonna%20in%20trono%20con%20il%20bambino%20e%20due%20angeli%20(1280-1285%20ca).jpg){fig-align=\"center\"}\n\nPercorriamo la mostra seguendo il cammino della storia ed evidenziandone alcuni momenti. Cenni di Pepe, detto Cimabue, per Vasari inaugura la galleria dei grandi pittori e quella di un *«nuovo modo di dipingere»*, quale *«prima luce»* per lineamento e colorito delle figure. Questo grande pittore, nato e attivo a Firenze, lo incontriamo anche a Bologna, per quanto sia incerta l’attribuzione della tavola *Madonna in trono con il bambino e due angeli* (1280-1285 ca) conservata nella chiesa di Santa Maria dei Servi. L’oro del cielo sembra posarsi sulla pelle dei personaggi, mentre al centro nel dipinto si incontrano in angolo retto il piede del bambino e la mano della vergine, la quale poggia su un trono che appare come un mondo sorvegliato dagli angeli.\n\nA Bologna l’arte trova momento caratteristico nella pittura del trecento, quando con i Comuni ogni città ha un proprio stile, sempre pronto a contaminarsi con quello di altre città. La presenza presso il complesso di Santo Stefano dei simulacri della Passione di Cristo e del suo ruolo di Gerusalemme simbolica ne favoriscono fede, attività e carattere. Longhi non esita a riconoscere che *«in quanto massa di produzione, lo scadente, il deforme e l’affettato abbondino nel materiale pittorico del ‘300 bolognese più che in altre scuole»*. Tuttavia, nonostante *«refusi»* e *«storpiature»*, ne elogia l'*«attitudine sommamente icastica veristica sintattica, direttamente espressiva»*, che arriva poi ad esercitare vasta influenza, introducendo *«autentica, geniale novità»* nella pittura bizantina di Venezia e nelle corti regali e papali di Parigi e Avignone. A detta di Longhi, dove l’arte fiorentina presenta una perfetta organizzazione sintattica, il *«verismo intuitivo»* tipico di Bologna presenta piuttosto una varietà di atteggiamenti e attitudini che, se può produrre negli artisti minori approssimazioni confuse, nelle eccellenze appartiene alla migliore pittura nazionale.\n\n\\![Vitale da Bologna, *Madonna del Ricamo* (1330-1340 ca)\\](/images/2015/06 - mostrabo/Vitale da Bologna, Madonna del Ricamo (1330-1340 ca.jpg){fig-align=\"center\"}\n\nIniziatore di un senso di vivace naturalezza che diventerà poi tipico è Vitale di Aimo degli Equi, detto Vitale da Bologna: l’affresco della *Madonna del Ricamo* (1330-1340 c.ca - scoperto nel 1978), nella raffinata fattura, così come nella vivacità della rappresentazione e nel particolare tema, testimonia la crescente ricchezza della città, al tempo legata alla produzione della seta. Malvasia dice che tutta l’arte che ne segue è con lui in debito, avendo insegnato *«l’arrischiarsi a sollevati pensieri»*.\n\n![Pseudo Jacopino, *Polittico - dettaglio* (1330)](/images/2015/06%20-%20mostrabo/Pseudo%20Jacopino,%20Polittico%20-%20dettaglio%20(1330).jpg){fig-align=\"center\"}\n\nInvece, l’espressionismo incisivo di Jacopo Avanzino (che per Longhi anticipa il Masaccio), chiamato anche Pseudo Jacopino, trova momento esemplare in un *Polittico* (1330 - presente alla mostra ma non sul catalogo) nel quale l’assunzione di Maria in un cielo si accompagna alla serena consapevolezza del suo viso e alla vivacità delle scene della vita di Gesù: particolarmente, in quella della discussione con i dotti del Tempio, i quali si sfogano agitando i libri per aria come per poi scagliarli in terra, stizziti di essere stati messi in discussione da un ragazzo.\n\n![Simone de’ Crocefissi, *Crocifissione* (1390 ca)](/images/2015/06%20-%20mostrabo/Simone%20de’%20Crocefissi,%20Crocifissione%20(1390%20ca).jpg){fig-align=\"center\"}\n\nIl gusto popolaresco di Simone dei Crocefissi, ricco di *«motivo, invenzione e facilità»* (Malvasia) è evidente in *Crocifissione* (1390 ca): su uno sfondo oro misto a sangue, donne, soldati romani ed ebrei accompagnano la scena contrapponendosi con particolare veemenza sotto le diverse bandiere di Roma e dello Scorpione, vessilli della vita e della morte. Questa forza espressiva influenza la pittura modenese e si mantiene nell'arte cittadina del secolo successivo, come evidenziano le sculture in terracotta del *Compianto del Cristo Morto* realizzate da Niccolò dell'Arca, custodite alla Chiesa di Santa Maria della Vita.\n\n![Michele di Matteo, *Sogno della Vergine* (1455 ca)](/images/2015/06%20-%20mostrabo/Michele%20di%20Matteo,%20Sogno%20della%20Vergine%20(1455%20ca).jpg){fig-align=\"center\"}\n\nAppartiene al pieno quattrocento il *Sogno della Vergine* (1455 ca) di Michele di Matteo, probabilmente realizzata a Venezia e collegata a Bologna per via della lunga permanenza in città del suo autore. Il quadro cattura, a detta di Sgarbi, il gotico internazionale nel momento che precede il tramonto del medioevo. I misteri esibiti in questa pittura, restano tali ancora oggi: sull’albero della conoscenza fiorisce l’albero della vita nelle forme del Cristo, e se il figlio di Dio è anche uomo, Lucifero, pur essendo l’avversario della natura umana, ne riproduce il volto.\n\n![Lucio Massari, *La Madonna del Bucato* (1620)](/images/2015/06%20-%20mostrabo/Lucio%20Massari,%20La%20Madonna%20del%20Bucato%20(1620).jpg){fig-align=\"center\"}\n\nUno sguardo umanissimo, puntato direttamente ai nostri occhi, è quello di san Giuseppe che, dopo i profondi sconvolgimenti del cinquecento, viene sorpreso a stendere i panni sotto un cielo ormai azzurro. *La Madonna del Bucato* (1620) di Lucio Massari rievoca un episodio della fuga in Egitto. Nel quadro dominano naturalezza e naturalismo: il Malvasia, per il quale la pittura esige dedizione sconfinata, biasima questo pittore, troppo incline alla divagazione e apparentemente incapace di sacrificare il divertimento all’arte.\n\n![Ludovico Carracci, *Ritorno dalla fuga in Egitto* (1598-1600)](/images/2015/06%20-%20mostrabo/Ludovico%20Carracci,%20Ritorno%20dalla%20fuga%20in%20Egitto%20(1598-1600).jpg){fig-align=\"center\"}\n\nL’episodio sembrerebbe ideato da Ludovico Carracci, il quale in *Ritorno dalla fuga in Egitto* (1598-1600) mostra la scena in cui sulla nave che solca verso casa la vela incrocia l’ala dell’angelo. Longhi individua nell’autore un aspetto drammatico e militante: rimarca Sgarbi che, dove il paesaggio è quello della bassa padana, il gusto popolare sembra assumere pieghe pre-manzoniane. Malvasia intravvede in Ludovico il maestro ideale, *«paradigma di perfezione»*, emblema di quell’eclettismo che raccogliendo l’eredità migliore delle scuole precedenti la porta a sviluppi originali; ci sono però anche i due cugini, le altre due parti di questo gruppo ideale, con cui fare i conti.\n\n![Agostino Carracci, *Arrigo Peloso, Pietro Matto, Amon Nano e altre bestie* (1598-1600)](/images/2015/06%20-%20mostrabo/Agostino%20Carracci,%20Arrigo%20Peloso,%20Pietro%20Matto,%20Amon%20Nano%20e%20altre%20bestie%20(1598-1600).jpg){fig-align=\"center\"}\n\n*Arrigo Peloso, Pietro Matto, Amon Nano e altre bestie* (1598-1600) di Agostino Carracci introduce ad una corte di mostri, nella quale sono le bestie ad avere occhi umani. Se l’intento sia stato parascientifico oppure satirico non è chiaro, e comunque quella che emerge, a detta di Longhi, è una costruzione calibrata e filologica, in cui concorrono dettaglio empirico e procedere poetico. Per Malvasia il pittore dimostra di essere pieno di vitalità e curiosità, è uomo di mondo e *«Accademia da se solo»*, squisito amante dello scherzo.\n\n![Ludovico, Agostino e Annibale Carracci, *La conquista del Vello d'Oro,* da *Le Argonautiche* (1583-1584)](/images/2015/06%20-%20mostrabo/Ludovico,%20Agostino%20e%20Annibale%20Carracci,%20La%20conquista%20del%20Vello%20d'Oro,%20da%20Le%20Argonautiche%20(1583-1584).jpg){fig-align=\"center\"}\n\nLudovico, Agostino e Annibale Carracci, storici competenti e critici capaci quanto lo deve essere un artista civilizzato (Longhi), lavorano di concerto al ciclo de *Le Argonautiche* (1583-1584), che nella riconquista del Vello d’Oro elabora le suggestioni del sapere mitico e simbolico, per il quale si può chiamare all’appello quel delicato illusionismo che sembra essere il tratto peculiare di Annibale. Per Longhi, che riscopre i bolognesi Carracci nella distinzione e complementarietà rispetto a quanto partendo da Milano compie Caravaggio, nel loro lavoro di bottega familiare, mai dottrinale e piuttosto evocativo, s’incaricano di mantenere una continuità interna all’estetica italiana, raccogliendo il lascito tardo-manierista per oltrepassarne i limiti e condurla al barocco, seguendo *«un invito a salire di cui non si vede mai la conclusione»*: è qui che si sconta la continuità secolare della pittura italiana e la sua capacità di rileggere tanto i nessi interni alla propria storia quanto la partecipazione ai movimenti internazionali.\n\n![Giovanni Andrea Donducci detto il Mastelletta, *Il ratto d’Europa* (1614)](/images/2015/06%20-%20mostrabo/Giovanni%20Andrea%20Donducci%20detto%20il%20Mastelletta,%20Il%20ratto%20d’Europa%20(1614).jpg){fig-align=\"center\"}\n\nAnche simboli e miti si compiono e svolgono il loro intarsio di particolare e universale nella continua rilettura delle loro configurazioni. Emblematica di questa tensione è l’arte estrema e straniata di Giovanni Andrea Donducci detto il Mastelletta, di difficile classificazione e spesso dimenticato dalle canonizzazioni più rigide, formatosi alla libera scuola di Ludovico Carracci e influenzato dall’eleganza *‘romana’* e decadente del cinquecentesco Parmigianino, del quale Malvasia annota un carattere misto di melanconia, furbizia e bizzarria, degno di essere compatito. *Il ratto d’Europa* (1614) affianca un’affollata visione onirica all’attenzione ai dettagli realistici, mentre *Aia contadina* (1610 c.ca.) alimenta la diffusa pittura di genere popolare; in ambedue le opere, le figure si intarsiano di penombra e colore con quella disinvolta *‘sprezzatura’* che, come rammenta Baltasar Gracian, rappresenta la cifra nascosta di epoche le cui ombre ancora ci coinvolgono e delle quali però molti splendori sono andati perduti. Come quelli dovuti a Francesco Primaticcio detto il Bologna, influenzato anch’egli dal Parmigianino, la cui felice ed elegante immaginazione era stata responsabile della latinizzazione della Francia di Francesco I: la sua opera andò dispersa nel 1736 con la demolizione della *Galleria d’Ulisse* di Fontainblue e in numerosi restauri distruttivi.\n\n![Guido Reni, *La caduta dei giganti* (1637 ca)](/images/2015/06%20-%20mostrabo/Guido%20Reni,%20La%20caduta%20dei%20giganti%20(1637%20ca).jpg){fig-align=\"center\"}\n\nI classici richiamano alla compostezza ma non salvaguardano dai drammi, riportando ad una considerazione del senso cristiano dell’esistenza. Tale percorso è seguito da Guido Reni in *La caduta dei giganti* (1637 ca): a detta di Malvasia, egli è l’uomo della individualità assoluta, una sorta di prodigio in lotta con chiunque ne contrasti l'alto ideale di pittura, fosse pure il sommo ponteficie. Luce e forma sono viste dalle altezze in cui Giove guarda agli antichi dèi, determinandone la sconfitta: tuttavia, si effettua un deciso capovolgimento di prospettiva, e nella sua rarefazione e mancanza di compimento il quadro si volge verso la dissoluzione dei corpi, convertendosi così ad una pittura di pensiero, lontana dal barocco più ufficiale, con un senso meditativo nel quale Longhi non esita a rintracciare un movente buddhista.\n\n![Giuseppe Crespi, *Libreria musicale* (1725)](/images/2015/06%20-%20mostrabo/Giuseppe%20Crespi,%20Libreria%20musicale%20(1725).jpg){fig-align=\"center\"}\n\nSe ogni rivoluzione artistica si compie nell’idea di un ritorno alla *‘natura’*, l’arte cade dal mito e si emancipa da temi religiosi e mitici convenzionali aprendosi alla visione scientifica moderna, cala nel reale con il Guercino e prelude a nuovi linguaggi con Cesi. La pittura può così trovare anche impiego funzionale, diventando porta di una scaffalatura: *Libreria musicale* (1725) di Giuseppe Crespi è intessuta di una realtà di libri viventi, con spartiti animati di suono, e riproduce fino ai titoli, aggiunti ad opera terminata, i tomi e le carte della collezione del bolognese Giovanni Battista Martini, commissionario dell’opera e insigne storico della musica. La rottura degli schemi consolidati è favorita proprio dal carattere non specialistico di Crespi che, come nota Massimo Francucci, intreccia inganno ottico e ricerca del vero, in maniera evidente nelle coste e nei fogli che sembrano uscire dalla composizione per offrirsi all’uso.\n\n![Francesco Hayez, *Ruth* (1853)](/images/2015/06%20-%20mostrabo/Francesco%20Hayez,%20Ruth%20(1853).jpg){fig-align=\"center\"}\n\nUn senso di attesa colma la *Ruth* (1853) di Francesco Hayez: la sensualità e l'estraneità di questo dipinto aprono ad un romanticismo inquieto e assorto, dove tradizione e modernità si incontrano rompendo continuità con il passato immediato, ricordando che la storia è fatta anche di cesure. L’opera è donata al comune bolognese dal committente Severino Bonora ed è l’unica del suo autore, nato a Venezia e morto a Milano, ad essere dipinta per la città; rispetto alla generalità della produzione di Hayez, sembra avere minore rigidità formale, e poche spighe nella mano di questa vedova celebrata dalla Bibbia evocano il riscatto dal deserto tutto intorno, formulando il messaggio della possibile riscossa dalle difficoltà.\n\n![Raffaele Faccioli, *Nessun maggior dolore che ricordarsi del tempo felice nella miseria* (1875)](/images/2015/06%20-%20mostrabo/Raffaele%20Faccioli,%20Nessun%20maggior%20dolore%20che%20ricordarsi%20del%20tempo%20felice%20nella%20miseria%20(1875).jpg){fig-align=\"center\"}\n\nTuttavia, difficile sfuggire al peso dell'annotazione di Dante nel V canto dell’Inferno, per cui *Nessun maggior dolore che ricordarsi del tempo felice nella miseria*; il versofornisce a Raffaele Faccioli un titolo (1875) e l’opportunità di ritrarre la nobiltà al suo decadere. Una madre guarda fuori dalla tela invitando il nostro sguardo a posarsi sulla figlia derelitta china sulle sue ginocchia; sopra, al centro del quadro, si incrociano le mani della donna, l’angolo destro del dipinto trova corrispondenza con le ragnatele domestiche. La storia raccontata eccede l’immagine, non è nelle lettere contenute nella cassa sullo sfondo, raccoglie il un dolore senza scampo e lo trasfigura, senza indugiare troppo nel patetico, in una dimensione verista.\n\n![Antonio Basoli, *Veduta di Piazza Maggiore* (1829-1830)](/images/2015/06%20-%20mostrabo/Antonio%20Basoli,%20Veduta%20di%20Piazza%20Maggiore%20(1829-1830).jpg){fig-align=\"center\"}\n\nFuori dalla stanza, in una finestra sottratta alla vista, è la città. *Veduta di Piazza Maggiore* (1829-1830) di Antonio Basoli ritrae con accorta accuratezza una vivacità che dall’epoca preunitaria sembra trasmettersi fino a noi. La celebrazione del monumentale cede spazio alla restituzione dello spazio pubblico cittadino, ricostruito con spiccato accanimento documentario. Inevitabilmente, nella tela manca la via Indipendenza, che oggi procede verso la stazione ferroviaria, e nelle nostre vedute possibili, spesso meno ampie ma più distorte, sono spariti i *“venditori di roba”* e le stuoie che ne coprono i banchi.\n\n![Athos Casarini, *Tête-a-tête - dettaglio* (1912)](images/Athos%20Casarini,Tete-a-tete-dettaglio(1912).jpg){fig-align=\"center\"}\n\nIeri come oggi, la *“dotta”* sa essere anche insopportabilmente provinciale, al punto di essere del tutto estranea a quanto di importante vi possa accadere, per poi compiacersi di piccolezze inquestionabili. Tra quelli che all’epoca ne contestano la settaria e ingessata ufficialità è Athos Casarini, figlio dell’oste della Trattoria degli Studenti di via Zamboni, luogo di ritrovo di chi guarda a quanto accade nel resto del mondo. Athos si imbarca per l’America e si afferma a New York, mantenendosi in contatto con le novità italiane ed europee, che vedono affermarsi soprattutto il Futurismo; tra le sue opere, *Tête-a-tête* (1912) dissolve le forme, sovrappone e rende reversibili natura morta e figura umana. La competizione con la fotografia, in Basoli accennata nella scena, diventa assimilazione di tecnica, e la meccanica della visione cede il posto al chimismo del vedere.\n\nFuori dalla città è l’Appennino, oggi come ieri lasciato ai suoi colori e alla sua assenza, privo di rapporto autenticamente vitale con la realtà di una città che ancora ostina a chiudersi tra mura da tempo abbattute. Ne percorre le dorsali per affermare un’arte di puri valori pittorici Giorgio Morandi: *Natura Morta* (1923-1924) ne esemplifica le caratteristiche, concentrandosi sugli interni e sulle proverbiali bottiglie. La logica dello sguardo trova piena risonanza: ilritmo della composizione è costante, la forma è piena ma la materia erompe, il pensiero si concentra nella percezione, seguendo una *«lentezza meditata»* (Longhi) e cercando *«l’anima nascosta delle cose»* (Sgarbi). L'occhio è dentro e fuori ogni cosa, compiutamente padrone di sé; la visione si configura definitivamente come costruzione selettiva, non è dimostrazione se non di se stessa.\n\n![Rosalba (Rosa Bianca Arcangeli), *Frammento appenninico* (1991)](/images/2015/06%20-%20mostrabo/Rosalba%20(Rosa%20Bianca%20Arcangeli),%20Frammento%20appenninico%20(1991).jpg){fig-align=\"center\"}\n\nLa montagna ritorna con le caratteristiche di essenzialità cromatica e paesaggio mentale del *Frammento appenninico* (1991) di Rosalba (Rosa Bianca Arcangeli), figura di pittrice piuttosto laterale rispetto all’ufficialità artistica nonostante il fratello fosse il successore alla cattedra di Longhi. Vicina a Filippo De Pisis e alla sua poeticità sincopata, si rivela affine, come segnala Leonardo Regato, alla pittura giapponese del XV sec., aprendo nella sua arte lo spazio del vuoto meditativo. Questa visione prescinde da organi e sensi, non afferra e rapisce lo sguardo ma tende a condurlo alla contemplazione di un orizzonte di relazioni possibili dove agiscono scambi di ruolo tra visibile e invisibile.\n\n![Luciano Minguzzi, *Figura sul divano* (1990) - Piero Manai, *Lezioni di pittura* (1984-5)](/images/2015/06%20-%20mostrabo/Luciano%20Minguzzi,%20Figura%20sul%20divano%20(1990)%20-%20Piero%20Manai,%20Lezioni%20di%20pittura%20(1984-5).jpg){fig-align=\"center\"}\n\nUn vuoto che accoglie e genera il reale lo ritroviamo nelle forme femminili della scultura *Figura sul divano* (1990) di Luciano Minguzzi che, nel suo poco convenzionale ‘stiracchiarsi’ di fronte alle anatomie derealizzate de *La lezione di pittura* (1984-5) di Piero Manai, chiude, secondo le suggestioni del curatore, in un’orgia questo percorso nella storia dell’arte a Bologna. Resta da chiedersi dove va l'arte mentre, in città come altrove, trionfalismi effimeri dissolvono senza tregua le stesse identità da loro celebrate, conducendo all'epoca del *selfie*, dove ognuno diventa galleria di se stesso pur se non c'è nessuno a guardarlo.\n\n![Antonio Canova, *Maddalena penitente* (1806-1813)](/images/2015/06%20-%20mostrabo/Antonio%20Canova,%20Maddalena%20penitente%20(1806-1813).jpg){fig-align=\"center\"}\n\nUna generale mancanza di responsabilità e creatività segna il rapporto con il mondo che discende dall'impianto capitalista; per Beuys occorre sostituire al concetto di capitale quello di arte, la vera capacità umana, per cui è cruciale saper distinguere l'intenzione tematica che le opere stesse trasmettono. Ed è in tale misura che una persona è artista e ritrova nelle forme connessioni e determinazioni. Così, il bronzo sfacciatamente lascivo della figura contemporanea può affiancarsi al gesso la *Maddalena penitente* (1806-1813) di Antonio Canova, a sua volta a Palazzo Fava e recentemente acquisita dalla Fondazione Carisbo, riportata sul catalogo pur se estranea alla mostra. Erotismo e religiosità restano sospese tra le mani aperte di questa figura abbagliante, pura proprio nelle ombre che ne esaltano le forme, capace in qualche modo di concentrare carattere e ispirazioni di una vasta porzione dell’arte e della cultura italiana.\n\nGuardando le orbite del teschio alla sinistra della Maddalena, viene da pensare che è bianco anche il globo oculare, i cui muscoli forse stanchi eppure sazi si congedano da queste forme; la retina continua a trattenere e ad elaborare gli impulsi luminosi del colore, un po' come un pennello dipinge in un quadro quanto fuori da una finestra può irrompere nella stanza del nostro pensiero.\n\n**PERCORSI**\n\nVittorio Sgarbi e Pietro Di Natale (a cura di), *Da Cimabue a Morandi. Felsina pittrice*, Bonomia University Press, Bologna 2015.\n\nRoberto Longhi, *Momenti della pittura bolognese. Prolusione al corso di storia dell’arte della regia università di Bologna.* “L’Archiginnasio, a. XXX 1-3, 1935 (pubblicato come estratto per Cooperativa Tipografica Azzoguidi, 1935).\n\n[Giorgio Vasari, *Le vite de’ più eccellenti architetti, pittori, et scultori italiani,* Lorenzo Tormentino, Firenze 1550.](http://www.liberliber.it/online/autori/autori-v/giorgio-vasari/le-vite-de-piu-eccellenti-architetti-pittori-et-scultori-italiani-da-cimabue-insino-a-tempi-nostri-nelledizione-per-i-tipi-di-lorenzo-torrentino-firenze-1550/)\n\nCesare Carlo Malvasia, *Vite dei pittori bolognesi. Felsina pittrice* (1678-1706-1769), a cura di Marcella Brascaglia, Edizioni Alfa, Bologna 1971.\n\nErnsts H. Gombrich, *La storia dell’arte* (1950-1995), Phaidon, London - New York 2008.\n\nJoseph Beuys, *Cos’è l’arte?* (2011), Castelvecchi, Roma 2015.\n\nFrancois Molnar, *A Science of Vision for Visual Art*, “Leonardo” (UK), Vol. 30, No. 3, 1997, p. 225-sgg.\n\nLothar Spillman, *L’arte e la scienza della visione possono imparare molto l’una dall’altra, ma è questo quel che accade?,* “Sistemi intelligenti” (IT) a. XIX n. 3, dicembre 2007, p. 427-sgg.\n\n•\n\nPubblicato anche su «Ticonzero» n.54, 05.07.2015.\n\n*Fotografia: \"Fuori dalla finestra\" - Grizzana Morandi 2014*\n","srcMarkdownNoYaml":"\n\n![](/images/2015/06%20-%20mostrabo/_fuori%20dalla%20finestra.jpg) *L’arte, lo sguardo e la visione. La lezione di Roberto Longhi e i percorsi dell’arte a Bologna. La storiografia di Vasari e quella di Malvasia. La mostra curata da Vittorio Sgarbi a Palazzo Fava. Tensioni e risoluzioni di colori e forme in Anna Morandi, Raffaello, Amico Aspertini, Lidia Puglioli, Cimabue, Vitale, Simone, Pseudo Jacopino, Michele di Matteo, Lucio Massari, Ludovico Agostino e Annibale Carracci, Mastelletta, Guido Reni, Giuseppe Crespi, Francesco Hayez, Raffaele Faccioli, Antonio Basoli, Athos Casarini, Giorgio Morandi, Rosalba, Luciano Minguzzi, Piero Manai, Antonio Canova. Nota sul selfie. Oltre il campanilismo: la città come catalizzatore di esperienze.*\n\nMuovono lo sguardo sei fasce muscolari: aperte a raggiera, circondate da sei posizioni oculari diverse, affiancate da un occhio visto di profilo, ci guardano dal centro della *Tavola con bulbo oculare* (1762) di Anna Morandi. L’anatomista e artista, che accompagna studio scientifico e astrazione morfologica, dimostra con questa opera la sua abilità nella realizzazione di manufatti anatomici in cera, contrassegnando inoltre la scoperta da lei effettuata dell’andamento completo dei muscoli dell’occhio.\n\n![Anna Morandi, *Tavola con bulbo oculare* (1762)](/images/2015/06%20-%20mostrabo/Anna%20Morandi,%20Tavola%20con%20bulbo%20oculare%20(1762).jpg){fig-align=\"center\"}\n\nTali successi la rendono desiderata anche alla corte di Caterina II di Russia. Eppure, rimane a Bologna, ormai vedova del marito e collega Giovanni Minzolini, mentre l’insufficiente appannaggio fornito dal pontefice Benedetto XIV Lambertini la costringe ad accettare la protezione del conte Girolamo Ranuzzi, che ne acquisisce gli elaborati. Il lavoro di Anna Morandi rappresenta un raro punto di equilibrio tra le tensioni che legano arti visuali e scienza della visione, simili riguardo ai fenomeni e differenti rispetto agli obiettivi: infatti, una evoca mentre l’altra spiega, basandosi rispettivamente sull'importanza dei risultati e quella dei processi.\n\nL’occhio insegue lungo il tempo le ragioni con cui l’arte articola il proprio rapporto con la conoscenza, modificando regole e proporzioni, così come muta anche il paesaggio che ci guarda fuori dalle nostre finestre. Aprire finestre è, come da tempo ha ricordato Roberto Longhi, uno dei compiti dell’arte, eccedendo così qualsiasi tradizione raccolta. Dalla prolusione del grande studioso all’Alma Mater nel 1935 prende le mosse la mostra *Da Cimabue a Morandi. Felsina pittrice*, curata da Vittorio Sgarbi presso Palazzo Fava di Bologna dal 14 febbraio al 17 maggio 2015. La mostra bolognese è inoltre debitrice del lavoro di Cesare Carlo Malvasia, studioso seicentesco che rinnovava il metodo storiografico inaugurato il secolo precedente a Firenze da Giorgio Vasari, elidendo le questioni tecniche ma incrementando la cura documentaria; a sua volta sottostimato, Malvasia fa, in modo analogo al predecessore, sperticato elogio dei pittori del proprio paese, per quanto sia costretto a denunciare la trascuratezza dei conterranei verso la pittura bolognese.\n\nUna mostra riuscita non si esaurisce nel periodo della sua permanenza, e l’interesse di questa esposizione è, oltre che nel riportare alla luce numerosi capolavori della pittura italiana, anche nel rimarcare gli aspetti per cui l’importanza della città non si risolve in attribuzioni identitarie e in operazioni di marketing. Come del resto è inscritto in una peculiare configurazione geopolitica, nella quale si intersecano l'area continentale con quella mediterranea, Bologna non si apre al mondo nell'offrirsi quale arena di rivendicazioni che si escludono reciprocamente, come è sembrato obbligatorio a consuetudini recenti e comunque già sfiorite: il carattere più proprio della città è eminentemente diplomatico, e registra i suoi risultati più significativi nella possibilità che può offrire quale catalizzatore di processi e nei risultati formulati nel rapporto tra arte e conoscenza.\n\n![Raffaello Sanzio, *Estasi di Santa Cecilia* (1515)](/images/2015/06%20-%20mostrabo/Raffaello%20Sanzio,%20Estasi%20di%20Santa%20Cecilia%20(1515).jpg){fig-align=\"center\"}\n\nStrumenti musicali rotti, abbandonati in terra, non lontano da piedi dalla perfetta conformazione greca: per le corrispondenze neoplatoniche dell’*Estasi di Santa Cecilia* (1515), la vera musica è quella non udita. All’interno delle forme libere e rigorose dell’umanesimo classicista precipita una natura morta di strumenti fracassati che, come ricorda Vasari, è elaborata da Giovanni Da Udine; Raffaello Sanzio rimarca in ogni dettaglio della sua opera che sulla terra la presenza divina è invisibile e transitoria. Il capo della santa sembra rispecchiare le volute del bastone del papa, il suo sguardo scruta in cielo, dove angeli in coro si sottraggono agli occhi delle altre figure. Malvasia ricorda che, alla vista di tale perfezione, il pittore Francesco Francia ne morì.\n\nIn questa celebre tela relazionano tra loro Giovanni e Agostino, Paolo è intento a riflettere, Maddalena osserva dalla nostra parte pur senza guardarci direttamente. Custodita alla Pinacoteca cittadina, fu realizzata originariamente per la cappella funeraria di Elena Buglioli dall’Olio all’interno della chiesa dei Canonici regolari di San Giovanni in Monte. La nobildonna bolognese, che possedeva una reliquia della santa romana, è emblematica di una città nella quale, dopo l’ingresso di Giulio II Dalla Rovere e la cacciata dei Bentivoglio, che mantenevano il controllo della città mediando tra gli interessi di Milano e quelli di Roma, l’elemento papale è ormai dominante. Alla perdita di una conflittuale semi-indipendenza si accompagna una decisa crescita di prestigio internazionale.\n\n![Amico Aspertini, *Matrimonio mistico di santa Caterina con i santi Giuseppe, Elisabetta e Giovannino* (1540 ca)](/images/2015/06%20-%20mostrabo/Amico%20Aspertini,%20Matrimonio%20mistico%20di%20santa%20Caterina%20con%20i%20santi%20Giuseppe,%20Elisabetta%20e%20Giovannino%20(1540%20ca).jpg){fig-align=\"center\"}\n\nLo stesso anno del quadro di Raffaello, papa Leone X de’ Medici, figlio di Lorenzo il Magnifico e già vescovo della città, vi incontra Francesco I re di Francia. Quindici anni dopo, a Bologna è incoronato imperatore Carlo V; tre anni prima, Roma era stata messa a sacco dalle truppe dei Lanzichenecchi, tra i quali ci sono numerosi soldati che, pur appartenendo all’esercito di un re profondamente cattolico, avevano aderito allo scisma luterano. I Lanzichenecchi sono come writer impazziti che invece di disegnare cancellano: di fatto, la loro incursione nella Città Eterna ne cancella la centralità del suo antico ruolo. Le fratture che attraversano l’Europa possono leggersi anche attraverso l’arte di Amico Aspertini: il *Matrimonio mistico di santa Caterina con i santi Giuseppe, Elisabetta e Giovannino* (1540 c.ca) rivela un anticlassicismo dalle forme ‘tedesche’, per quanto piene.\n\nContro i canoni in cui perseverano i suoi colleghi italiani, particolarmente vicino al grande Albrecht Dürer, questo pittore, considerato con biasimo dal Vasari *«fuori di squadra»*, ammirato dal Malvasia proprio perché «*alla maniera di nessuno volle mai assoggettarsi»*, volutamente grottesco e comunque poderoso nello scoprire nuovi territori, ritrae in lunghe pennellate personaggi inquieti, lontani dall’ideale, così come i palazzi sullo sfondo sono a loro volta distanti da un equilibrio prospettico. La tensione delle forme trovo analogia proprio con quell'altra tensione che portò,così si narra, la filosofa pagana Caterina del Sinai a convertirsi e diventare martire del cristianesimo. Quanto reciprocamente si oppone non è mai troppo lontano dal conoscersi.\n\n![Lidia Puglioli, *Quattro figure* (1958)](/images/2015/06%20-%20mostrabo/Lidia%20Puglioli,%20Quattro%20figure%20(1958).jpg){fig-align=\"center\"}\n\nFacciamo un salto di qualche secolo, in quanche modo dalla parte opposta del tempo. La tensione di una forma che emerge dal colore la troviamo in *Quattro figure* (1958) di Lidia Puglioli, allieva di Longhi e di Giorgio Morandi. Nell’opera, fuori dal catalogo ma esposta alla mostra, la figura umana si staglia sull’astrazione, emergendo con forza da un impasto denso, con tratti che graffiano in profondità. Le tensioni di un’epoca rappresentano l'invisibile cavalletto di un opera. L’Italia repubblicana che dalle rovine del dopoguerra procede nella ricostruzione cerca un ruolo in un mondo in fermento: a governi di destra e centrodestra si affianca l’inaugurazione di politiche di centrosinistra, la corsa al nucleare delle superpotenze conosce una momentanea battuta d’arresto, dall’Africa al Medio oriente al Sudamerica nascono nuovi soggetti politici.\n\nAssociare astratto e figurativo sembra probabilmente ancora impraticabile agli artisti più canonici, per i quali gli stili si succedono come quei *«soldati in parata»* verso cui Ernst Gombrich invitava a diffidare: a dispetto di tali semplificazioni, va piuttosto considerato che anche un’arte apparentemente nata dalla rottura con il passato nasce, come ogni volta accade, in risposta a problemi specifici. Così, di fronte ad un mondo i cui cambiamenti eccedono ogni capacità di previsione, capace di porre in dubbio i canoni conoscitivi consolidati, l’arte contemporanea si trova più incline a sperimentare forme e schemi, approfondendo le implicazioni storiche e scientifiche del vedere e del sentire.\n\nOccorre interrogarsi sulla natura dell’arte e sul suo corrispondere al pensiero, che nei termini posti da Joseph Beuys si accompagna ad una responsabilità verso il creato e il creare: *«L’essere umano diventa creatore del mondo e sperimenta come proseguire la creazione. Questa diventa dunque una sua responsabilità e se ne manifestano gli eventi e le realtà connesse.»* Per Beuys, scultore e performer particolarmente incline a considerare la centralità della discussione epistemologica, il processo artistico riguarda ogni uomo determinato a riaffermare la propria essenza quale espressione di libertà, e quindi capace di incarnare e portare avanti l’impulso creativo del mondo. Tale idea, che deve molto a Goethe e a Steiner, posta di fronte alle sviluppo dell’arte nella storia può aiutare a ritrovare le motivazioni delle opere, e quindi a partecipare alla loro ispirazione e così restituirgli vita presente.\n\nLonghi, nel subentrare alla cattedra a Igino Benvenuto Supino, cerca rispetto alle esigenze storiografiche risorgimentaliste una maggiore definizione del discorso, e procede nella decodifica artistica accostando alla cautela verso l’*«attribuzionismo»* la ricerca di una *«continuità ideale»*, basandosi con particolare gusto empirico sulla lettura diretta delle opere. Come evidenzia Sgarbi nel *Discorso sull’arte* ad introduzione del catalogo, nel tentativo di trovare un’*«arte bolognese»* nelle vicende dell’*«arte a Bologna»*, Longhi era prevalentemente intenzionato a *«recare qualche nuovo lume interpretativo nelle zone più buie»*: questo comporta inevitabilmente la messa in discussione del primato dell’arte toscana stabilito da Vasari, che viene comunque compiuta in modi originali e niente affatto localistici. Infatti, se in ogni storia ci sono continuità e rotture a segnarne il procedere, i nessi che legano l’arte ad una geografia non sono di tipo campanilistico, e piuttosto esaltano il valore dei luoghi nel favorire aperture, transiti e incontri.\n\n![Cimabue, *Madonna in trono con il bambino e due angeli* (1280-1285 ca)](/images/2015/06%20-%20mostrabo/Cimabue,%20Madonna%20in%20trono%20con%20il%20bambino%20e%20due%20angeli%20(1280-1285%20ca).jpg){fig-align=\"center\"}\n\nPercorriamo la mostra seguendo il cammino della storia ed evidenziandone alcuni momenti. Cenni di Pepe, detto Cimabue, per Vasari inaugura la galleria dei grandi pittori e quella di un *«nuovo modo di dipingere»*, quale *«prima luce»* per lineamento e colorito delle figure. Questo grande pittore, nato e attivo a Firenze, lo incontriamo anche a Bologna, per quanto sia incerta l’attribuzione della tavola *Madonna in trono con il bambino e due angeli* (1280-1285 ca) conservata nella chiesa di Santa Maria dei Servi. L’oro del cielo sembra posarsi sulla pelle dei personaggi, mentre al centro nel dipinto si incontrano in angolo retto il piede del bambino e la mano della vergine, la quale poggia su un trono che appare come un mondo sorvegliato dagli angeli.\n\nA Bologna l’arte trova momento caratteristico nella pittura del trecento, quando con i Comuni ogni città ha un proprio stile, sempre pronto a contaminarsi con quello di altre città. La presenza presso il complesso di Santo Stefano dei simulacri della Passione di Cristo e del suo ruolo di Gerusalemme simbolica ne favoriscono fede, attività e carattere. Longhi non esita a riconoscere che *«in quanto massa di produzione, lo scadente, il deforme e l’affettato abbondino nel materiale pittorico del ‘300 bolognese più che in altre scuole»*. Tuttavia, nonostante *«refusi»* e *«storpiature»*, ne elogia l'*«attitudine sommamente icastica veristica sintattica, direttamente espressiva»*, che arriva poi ad esercitare vasta influenza, introducendo *«autentica, geniale novità»* nella pittura bizantina di Venezia e nelle corti regali e papali di Parigi e Avignone. A detta di Longhi, dove l’arte fiorentina presenta una perfetta organizzazione sintattica, il *«verismo intuitivo»* tipico di Bologna presenta piuttosto una varietà di atteggiamenti e attitudini che, se può produrre negli artisti minori approssimazioni confuse, nelle eccellenze appartiene alla migliore pittura nazionale.\n\n\\![Vitale da Bologna, *Madonna del Ricamo* (1330-1340 ca)\\](/images/2015/06 - mostrabo/Vitale da Bologna, Madonna del Ricamo (1330-1340 ca.jpg){fig-align=\"center\"}\n\nIniziatore di un senso di vivace naturalezza che diventerà poi tipico è Vitale di Aimo degli Equi, detto Vitale da Bologna: l’affresco della *Madonna del Ricamo* (1330-1340 c.ca - scoperto nel 1978), nella raffinata fattura, così come nella vivacità della rappresentazione e nel particolare tema, testimonia la crescente ricchezza della città, al tempo legata alla produzione della seta. Malvasia dice che tutta l’arte che ne segue è con lui in debito, avendo insegnato *«l’arrischiarsi a sollevati pensieri»*.\n\n![Pseudo Jacopino, *Polittico - dettaglio* (1330)](/images/2015/06%20-%20mostrabo/Pseudo%20Jacopino,%20Polittico%20-%20dettaglio%20(1330).jpg){fig-align=\"center\"}\n\nInvece, l’espressionismo incisivo di Jacopo Avanzino (che per Longhi anticipa il Masaccio), chiamato anche Pseudo Jacopino, trova momento esemplare in un *Polittico* (1330 - presente alla mostra ma non sul catalogo) nel quale l’assunzione di Maria in un cielo si accompagna alla serena consapevolezza del suo viso e alla vivacità delle scene della vita di Gesù: particolarmente, in quella della discussione con i dotti del Tempio, i quali si sfogano agitando i libri per aria come per poi scagliarli in terra, stizziti di essere stati messi in discussione da un ragazzo.\n\n![Simone de’ Crocefissi, *Crocifissione* (1390 ca)](/images/2015/06%20-%20mostrabo/Simone%20de’%20Crocefissi,%20Crocifissione%20(1390%20ca).jpg){fig-align=\"center\"}\n\nIl gusto popolaresco di Simone dei Crocefissi, ricco di *«motivo, invenzione e facilità»* (Malvasia) è evidente in *Crocifissione* (1390 ca): su uno sfondo oro misto a sangue, donne, soldati romani ed ebrei accompagnano la scena contrapponendosi con particolare veemenza sotto le diverse bandiere di Roma e dello Scorpione, vessilli della vita e della morte. Questa forza espressiva influenza la pittura modenese e si mantiene nell'arte cittadina del secolo successivo, come evidenziano le sculture in terracotta del *Compianto del Cristo Morto* realizzate da Niccolò dell'Arca, custodite alla Chiesa di Santa Maria della Vita.\n\n![Michele di Matteo, *Sogno della Vergine* (1455 ca)](/images/2015/06%20-%20mostrabo/Michele%20di%20Matteo,%20Sogno%20della%20Vergine%20(1455%20ca).jpg){fig-align=\"center\"}\n\nAppartiene al pieno quattrocento il *Sogno della Vergine* (1455 ca) di Michele di Matteo, probabilmente realizzata a Venezia e collegata a Bologna per via della lunga permanenza in città del suo autore. Il quadro cattura, a detta di Sgarbi, il gotico internazionale nel momento che precede il tramonto del medioevo. I misteri esibiti in questa pittura, restano tali ancora oggi: sull’albero della conoscenza fiorisce l’albero della vita nelle forme del Cristo, e se il figlio di Dio è anche uomo, Lucifero, pur essendo l’avversario della natura umana, ne riproduce il volto.\n\n![Lucio Massari, *La Madonna del Bucato* (1620)](/images/2015/06%20-%20mostrabo/Lucio%20Massari,%20La%20Madonna%20del%20Bucato%20(1620).jpg){fig-align=\"center\"}\n\nUno sguardo umanissimo, puntato direttamente ai nostri occhi, è quello di san Giuseppe che, dopo i profondi sconvolgimenti del cinquecento, viene sorpreso a stendere i panni sotto un cielo ormai azzurro. *La Madonna del Bucato* (1620) di Lucio Massari rievoca un episodio della fuga in Egitto. Nel quadro dominano naturalezza e naturalismo: il Malvasia, per il quale la pittura esige dedizione sconfinata, biasima questo pittore, troppo incline alla divagazione e apparentemente incapace di sacrificare il divertimento all’arte.\n\n![Ludovico Carracci, *Ritorno dalla fuga in Egitto* (1598-1600)](/images/2015/06%20-%20mostrabo/Ludovico%20Carracci,%20Ritorno%20dalla%20fuga%20in%20Egitto%20(1598-1600).jpg){fig-align=\"center\"}\n\nL’episodio sembrerebbe ideato da Ludovico Carracci, il quale in *Ritorno dalla fuga in Egitto* (1598-1600) mostra la scena in cui sulla nave che solca verso casa la vela incrocia l’ala dell’angelo. Longhi individua nell’autore un aspetto drammatico e militante: rimarca Sgarbi che, dove il paesaggio è quello della bassa padana, il gusto popolare sembra assumere pieghe pre-manzoniane. Malvasia intravvede in Ludovico il maestro ideale, *«paradigma di perfezione»*, emblema di quell’eclettismo che raccogliendo l’eredità migliore delle scuole precedenti la porta a sviluppi originali; ci sono però anche i due cugini, le altre due parti di questo gruppo ideale, con cui fare i conti.\n\n![Agostino Carracci, *Arrigo Peloso, Pietro Matto, Amon Nano e altre bestie* (1598-1600)](/images/2015/06%20-%20mostrabo/Agostino%20Carracci,%20Arrigo%20Peloso,%20Pietro%20Matto,%20Amon%20Nano%20e%20altre%20bestie%20(1598-1600).jpg){fig-align=\"center\"}\n\n*Arrigo Peloso, Pietro Matto, Amon Nano e altre bestie* (1598-1600) di Agostino Carracci introduce ad una corte di mostri, nella quale sono le bestie ad avere occhi umani. Se l’intento sia stato parascientifico oppure satirico non è chiaro, e comunque quella che emerge, a detta di Longhi, è una costruzione calibrata e filologica, in cui concorrono dettaglio empirico e procedere poetico. Per Malvasia il pittore dimostra di essere pieno di vitalità e curiosità, è uomo di mondo e *«Accademia da se solo»*, squisito amante dello scherzo.\n\n![Ludovico, Agostino e Annibale Carracci, *La conquista del Vello d'Oro,* da *Le Argonautiche* (1583-1584)](/images/2015/06%20-%20mostrabo/Ludovico,%20Agostino%20e%20Annibale%20Carracci,%20La%20conquista%20del%20Vello%20d'Oro,%20da%20Le%20Argonautiche%20(1583-1584).jpg){fig-align=\"center\"}\n\nLudovico, Agostino e Annibale Carracci, storici competenti e critici capaci quanto lo deve essere un artista civilizzato (Longhi), lavorano di concerto al ciclo de *Le Argonautiche* (1583-1584), che nella riconquista del Vello d’Oro elabora le suggestioni del sapere mitico e simbolico, per il quale si può chiamare all’appello quel delicato illusionismo che sembra essere il tratto peculiare di Annibale. Per Longhi, che riscopre i bolognesi Carracci nella distinzione e complementarietà rispetto a quanto partendo da Milano compie Caravaggio, nel loro lavoro di bottega familiare, mai dottrinale e piuttosto evocativo, s’incaricano di mantenere una continuità interna all’estetica italiana, raccogliendo il lascito tardo-manierista per oltrepassarne i limiti e condurla al barocco, seguendo *«un invito a salire di cui non si vede mai la conclusione»*: è qui che si sconta la continuità secolare della pittura italiana e la sua capacità di rileggere tanto i nessi interni alla propria storia quanto la partecipazione ai movimenti internazionali.\n\n![Giovanni Andrea Donducci detto il Mastelletta, *Il ratto d’Europa* (1614)](/images/2015/06%20-%20mostrabo/Giovanni%20Andrea%20Donducci%20detto%20il%20Mastelletta,%20Il%20ratto%20d’Europa%20(1614).jpg){fig-align=\"center\"}\n\nAnche simboli e miti si compiono e svolgono il loro intarsio di particolare e universale nella continua rilettura delle loro configurazioni. Emblematica di questa tensione è l’arte estrema e straniata di Giovanni Andrea Donducci detto il Mastelletta, di difficile classificazione e spesso dimenticato dalle canonizzazioni più rigide, formatosi alla libera scuola di Ludovico Carracci e influenzato dall’eleganza *‘romana’* e decadente del cinquecentesco Parmigianino, del quale Malvasia annota un carattere misto di melanconia, furbizia e bizzarria, degno di essere compatito. *Il ratto d’Europa* (1614) affianca un’affollata visione onirica all’attenzione ai dettagli realistici, mentre *Aia contadina* (1610 c.ca.) alimenta la diffusa pittura di genere popolare; in ambedue le opere, le figure si intarsiano di penombra e colore con quella disinvolta *‘sprezzatura’* che, come rammenta Baltasar Gracian, rappresenta la cifra nascosta di epoche le cui ombre ancora ci coinvolgono e delle quali però molti splendori sono andati perduti. Come quelli dovuti a Francesco Primaticcio detto il Bologna, influenzato anch’egli dal Parmigianino, la cui felice ed elegante immaginazione era stata responsabile della latinizzazione della Francia di Francesco I: la sua opera andò dispersa nel 1736 con la demolizione della *Galleria d’Ulisse* di Fontainblue e in numerosi restauri distruttivi.\n\n![Guido Reni, *La caduta dei giganti* (1637 ca)](/images/2015/06%20-%20mostrabo/Guido%20Reni,%20La%20caduta%20dei%20giganti%20(1637%20ca).jpg){fig-align=\"center\"}\n\nI classici richiamano alla compostezza ma non salvaguardano dai drammi, riportando ad una considerazione del senso cristiano dell’esistenza. Tale percorso è seguito da Guido Reni in *La caduta dei giganti* (1637 ca): a detta di Malvasia, egli è l’uomo della individualità assoluta, una sorta di prodigio in lotta con chiunque ne contrasti l'alto ideale di pittura, fosse pure il sommo ponteficie. Luce e forma sono viste dalle altezze in cui Giove guarda agli antichi dèi, determinandone la sconfitta: tuttavia, si effettua un deciso capovolgimento di prospettiva, e nella sua rarefazione e mancanza di compimento il quadro si volge verso la dissoluzione dei corpi, convertendosi così ad una pittura di pensiero, lontana dal barocco più ufficiale, con un senso meditativo nel quale Longhi non esita a rintracciare un movente buddhista.\n\n![Giuseppe Crespi, *Libreria musicale* (1725)](/images/2015/06%20-%20mostrabo/Giuseppe%20Crespi,%20Libreria%20musicale%20(1725).jpg){fig-align=\"center\"}\n\nSe ogni rivoluzione artistica si compie nell’idea di un ritorno alla *‘natura’*, l’arte cade dal mito e si emancipa da temi religiosi e mitici convenzionali aprendosi alla visione scientifica moderna, cala nel reale con il Guercino e prelude a nuovi linguaggi con Cesi. La pittura può così trovare anche impiego funzionale, diventando porta di una scaffalatura: *Libreria musicale* (1725) di Giuseppe Crespi è intessuta di una realtà di libri viventi, con spartiti animati di suono, e riproduce fino ai titoli, aggiunti ad opera terminata, i tomi e le carte della collezione del bolognese Giovanni Battista Martini, commissionario dell’opera e insigne storico della musica. La rottura degli schemi consolidati è favorita proprio dal carattere non specialistico di Crespi che, come nota Massimo Francucci, intreccia inganno ottico e ricerca del vero, in maniera evidente nelle coste e nei fogli che sembrano uscire dalla composizione per offrirsi all’uso.\n\n![Francesco Hayez, *Ruth* (1853)](/images/2015/06%20-%20mostrabo/Francesco%20Hayez,%20Ruth%20(1853).jpg){fig-align=\"center\"}\n\nUn senso di attesa colma la *Ruth* (1853) di Francesco Hayez: la sensualità e l'estraneità di questo dipinto aprono ad un romanticismo inquieto e assorto, dove tradizione e modernità si incontrano rompendo continuità con il passato immediato, ricordando che la storia è fatta anche di cesure. L’opera è donata al comune bolognese dal committente Severino Bonora ed è l’unica del suo autore, nato a Venezia e morto a Milano, ad essere dipinta per la città; rispetto alla generalità della produzione di Hayez, sembra avere minore rigidità formale, e poche spighe nella mano di questa vedova celebrata dalla Bibbia evocano il riscatto dal deserto tutto intorno, formulando il messaggio della possibile riscossa dalle difficoltà.\n\n![Raffaele Faccioli, *Nessun maggior dolore che ricordarsi del tempo felice nella miseria* (1875)](/images/2015/06%20-%20mostrabo/Raffaele%20Faccioli,%20Nessun%20maggior%20dolore%20che%20ricordarsi%20del%20tempo%20felice%20nella%20miseria%20(1875).jpg){fig-align=\"center\"}\n\nTuttavia, difficile sfuggire al peso dell'annotazione di Dante nel V canto dell’Inferno, per cui *Nessun maggior dolore che ricordarsi del tempo felice nella miseria*; il versofornisce a Raffaele Faccioli un titolo (1875) e l’opportunità di ritrarre la nobiltà al suo decadere. Una madre guarda fuori dalla tela invitando il nostro sguardo a posarsi sulla figlia derelitta china sulle sue ginocchia; sopra, al centro del quadro, si incrociano le mani della donna, l’angolo destro del dipinto trova corrispondenza con le ragnatele domestiche. La storia raccontata eccede l’immagine, non è nelle lettere contenute nella cassa sullo sfondo, raccoglie il un dolore senza scampo e lo trasfigura, senza indugiare troppo nel patetico, in una dimensione verista.\n\n![Antonio Basoli, *Veduta di Piazza Maggiore* (1829-1830)](/images/2015/06%20-%20mostrabo/Antonio%20Basoli,%20Veduta%20di%20Piazza%20Maggiore%20(1829-1830).jpg){fig-align=\"center\"}\n\nFuori dalla stanza, in una finestra sottratta alla vista, è la città. *Veduta di Piazza Maggiore* (1829-1830) di Antonio Basoli ritrae con accorta accuratezza una vivacità che dall’epoca preunitaria sembra trasmettersi fino a noi. La celebrazione del monumentale cede spazio alla restituzione dello spazio pubblico cittadino, ricostruito con spiccato accanimento documentario. Inevitabilmente, nella tela manca la via Indipendenza, che oggi procede verso la stazione ferroviaria, e nelle nostre vedute possibili, spesso meno ampie ma più distorte, sono spariti i *“venditori di roba”* e le stuoie che ne coprono i banchi.\n\n![Athos Casarini, *Tête-a-tête - dettaglio* (1912)](images/Athos%20Casarini,Tete-a-tete-dettaglio(1912).jpg){fig-align=\"center\"}\n\nIeri come oggi, la *“dotta”* sa essere anche insopportabilmente provinciale, al punto di essere del tutto estranea a quanto di importante vi possa accadere, per poi compiacersi di piccolezze inquestionabili. Tra quelli che all’epoca ne contestano la settaria e ingessata ufficialità è Athos Casarini, figlio dell’oste della Trattoria degli Studenti di via Zamboni, luogo di ritrovo di chi guarda a quanto accade nel resto del mondo. Athos si imbarca per l’America e si afferma a New York, mantenendosi in contatto con le novità italiane ed europee, che vedono affermarsi soprattutto il Futurismo; tra le sue opere, *Tête-a-tête* (1912) dissolve le forme, sovrappone e rende reversibili natura morta e figura umana. La competizione con la fotografia, in Basoli accennata nella scena, diventa assimilazione di tecnica, e la meccanica della visione cede il posto al chimismo del vedere.\n\nFuori dalla città è l’Appennino, oggi come ieri lasciato ai suoi colori e alla sua assenza, privo di rapporto autenticamente vitale con la realtà di una città che ancora ostina a chiudersi tra mura da tempo abbattute. Ne percorre le dorsali per affermare un’arte di puri valori pittorici Giorgio Morandi: *Natura Morta* (1923-1924) ne esemplifica le caratteristiche, concentrandosi sugli interni e sulle proverbiali bottiglie. La logica dello sguardo trova piena risonanza: ilritmo della composizione è costante, la forma è piena ma la materia erompe, il pensiero si concentra nella percezione, seguendo una *«lentezza meditata»* (Longhi) e cercando *«l’anima nascosta delle cose»* (Sgarbi). L'occhio è dentro e fuori ogni cosa, compiutamente padrone di sé; la visione si configura definitivamente come costruzione selettiva, non è dimostrazione se non di se stessa.\n\n![Rosalba (Rosa Bianca Arcangeli), *Frammento appenninico* (1991)](/images/2015/06%20-%20mostrabo/Rosalba%20(Rosa%20Bianca%20Arcangeli),%20Frammento%20appenninico%20(1991).jpg){fig-align=\"center\"}\n\nLa montagna ritorna con le caratteristiche di essenzialità cromatica e paesaggio mentale del *Frammento appenninico* (1991) di Rosalba (Rosa Bianca Arcangeli), figura di pittrice piuttosto laterale rispetto all’ufficialità artistica nonostante il fratello fosse il successore alla cattedra di Longhi. Vicina a Filippo De Pisis e alla sua poeticità sincopata, si rivela affine, come segnala Leonardo Regato, alla pittura giapponese del XV sec., aprendo nella sua arte lo spazio del vuoto meditativo. Questa visione prescinde da organi e sensi, non afferra e rapisce lo sguardo ma tende a condurlo alla contemplazione di un orizzonte di relazioni possibili dove agiscono scambi di ruolo tra visibile e invisibile.\n\n![Luciano Minguzzi, *Figura sul divano* (1990) - Piero Manai, *Lezioni di pittura* (1984-5)](/images/2015/06%20-%20mostrabo/Luciano%20Minguzzi,%20Figura%20sul%20divano%20(1990)%20-%20Piero%20Manai,%20Lezioni%20di%20pittura%20(1984-5).jpg){fig-align=\"center\"}\n\nUn vuoto che accoglie e genera il reale lo ritroviamo nelle forme femminili della scultura *Figura sul divano* (1990) di Luciano Minguzzi che, nel suo poco convenzionale ‘stiracchiarsi’ di fronte alle anatomie derealizzate de *La lezione di pittura* (1984-5) di Piero Manai, chiude, secondo le suggestioni del curatore, in un’orgia questo percorso nella storia dell’arte a Bologna. Resta da chiedersi dove va l'arte mentre, in città come altrove, trionfalismi effimeri dissolvono senza tregua le stesse identità da loro celebrate, conducendo all'epoca del *selfie*, dove ognuno diventa galleria di se stesso pur se non c'è nessuno a guardarlo.\n\n![Antonio Canova, *Maddalena penitente* (1806-1813)](/images/2015/06%20-%20mostrabo/Antonio%20Canova,%20Maddalena%20penitente%20(1806-1813).jpg){fig-align=\"center\"}\n\nUna generale mancanza di responsabilità e creatività segna il rapporto con il mondo che discende dall'impianto capitalista; per Beuys occorre sostituire al concetto di capitale quello di arte, la vera capacità umana, per cui è cruciale saper distinguere l'intenzione tematica che le opere stesse trasmettono. Ed è in tale misura che una persona è artista e ritrova nelle forme connessioni e determinazioni. Così, il bronzo sfacciatamente lascivo della figura contemporanea può affiancarsi al gesso la *Maddalena penitente* (1806-1813) di Antonio Canova, a sua volta a Palazzo Fava e recentemente acquisita dalla Fondazione Carisbo, riportata sul catalogo pur se estranea alla mostra. Erotismo e religiosità restano sospese tra le mani aperte di questa figura abbagliante, pura proprio nelle ombre che ne esaltano le forme, capace in qualche modo di concentrare carattere e ispirazioni di una vasta porzione dell’arte e della cultura italiana.\n\nGuardando le orbite del teschio alla sinistra della Maddalena, viene da pensare che è bianco anche il globo oculare, i cui muscoli forse stanchi eppure sazi si congedano da queste forme; la retina continua a trattenere e ad elaborare gli impulsi luminosi del colore, un po' come un pennello dipinge in un quadro quanto fuori da una finestra può irrompere nella stanza del nostro pensiero.\n\n**PERCORSI**\n\nVittorio Sgarbi e Pietro Di Natale (a cura di), *Da Cimabue a Morandi. Felsina pittrice*, Bonomia University Press, Bologna 2015.\n\nRoberto Longhi, *Momenti della pittura bolognese. Prolusione al corso di storia dell’arte della regia università di Bologna.* “L’Archiginnasio, a. XXX 1-3, 1935 (pubblicato come estratto per Cooperativa Tipografica Azzoguidi, 1935).\n\n[Giorgio Vasari, *Le vite de’ più eccellenti architetti, pittori, et scultori italiani,* Lorenzo Tormentino, Firenze 1550.](http://www.liberliber.it/online/autori/autori-v/giorgio-vasari/le-vite-de-piu-eccellenti-architetti-pittori-et-scultori-italiani-da-cimabue-insino-a-tempi-nostri-nelledizione-per-i-tipi-di-lorenzo-torrentino-firenze-1550/)\n\nCesare Carlo Malvasia, *Vite dei pittori bolognesi. Felsina pittrice* (1678-1706-1769), a cura di Marcella Brascaglia, Edizioni Alfa, Bologna 1971.\n\nErnsts H. Gombrich, *La storia dell’arte* (1950-1995), Phaidon, London - New York 2008.\n\nJoseph Beuys, *Cos’è l’arte?* (2011), Castelvecchi, Roma 2015.\n\nFrancois Molnar, *A Science of Vision for Visual Art*, “Leonardo” (UK), Vol. 30, No. 3, 1997, p. 225-sgg.\n\nLothar Spillman, *L’arte e la scienza della visione possono imparare molto l’una dall’altra, ma è questo quel che accade?,* “Sistemi intelligenti” (IT) a. XIX n. 3, dicembre 2007, p. 427-sgg.\n\n•\n\nPubblicato anche su «Ticonzero» n.54, 05.07.2015.\n\n*Fotografia: \"Fuori dalla finestra\" - Grizzana Morandi 2014*\n"},"formats":{"html":{"identifier":{"display-name":"HTML","target-format":"html","base-format":"html"},"execute":{"fig-width":7,"fig-height":5,"fig-format":"retina","fig-dpi":96,"df-print":"default","error":false,"eval":true,"cache":null,"freeze":"auto","echo":true,"output":true,"warning":true,"include":true,"keep-md":false,"keep-ipynb":false,"ipynb":null,"enabled":null,"daemon":null,"daemon-restart":false,"debug":false,"ipynb-filters":[],"engine":"markdown"},"render":{"keep-tex":false,"keep-source":false,"keep-hidden":false,"prefer-html":false,"output-divs":true,"output-ext":"html","fig-align":"default","fig-pos":null,"fig-env":null,"code-fold":"none","code-overflow":"scroll","code-link":false,"code-line-numbers":false,"code-tools":false,"tbl-colwidths":"auto","merge-includes":true,"inline-includes":false,"preserve-yaml":false,"latex-auto-mk":true,"latex-auto-install":true,"latex-clean":true,"latex-max-runs":10,"latex-makeindex":"makeindex","latex-makeindex-opts":[],"latex-tlmgr-opts":[],"latex-input-paths":[],"latex-output-dir":null,"link-external-icon":false,"link-external-newwindow":false,"self-contained-math":false,"format-resources":[],"notebook-links":true,"format-links":true},"pandoc":{"standalone":true,"wrap":"none","default-image-extension":"","to":"html","css":["../../styles.css"],"toc":true,"output-file":"2015-06-14-pittura-bologna-sgarbi-comandini.html"},"language":{"toc-title-document":"Indice","toc-title-website":"In questa pagina","related-formats-title":"Altri Formati","related-notebooks-title":"Notebooks","source-notebooks-prefix":"Fonte","section-title-abstract":"Sommario","section-title-appendices":"Appendici","section-title-footnotes":"Note","section-title-references":"Referenze","section-title-reuse":"Riutilizzare","section-title-copyright":"Diritto d'autore","section-title-citation":"Citazione","appendix-attribution-cite-as":"Per favore citare questo lavoro come:","appendix-attribution-bibtex":"BibTeX","title-block-author-single":"di","title-block-author-plural":"Autori","title-block-affiliation-single":"Affiliazione","title-block-affiliation-plural":"Affiliazioni","title-block-published":"Data di Pubblicazione","title-block-modified":"Data di modifica","callout-tip-title":"Consiglio","callout-note-title":"Nota","callout-warning-title":"Avviso","callout-important-title":"Importante","callout-caution-title":"Attenzione","code-summary":"Codice","code-tools-menu-caption":"Codice","code-tools-show-all-code":"Mostra il codice","code-tools-hide-all-code":"Nascondere il codice","code-tools-view-source":"Vedere il codice","code-tools-source-code":"Eseguire il codice","code-line":"Linea","code-lines":"Linee","copy-button-tooltip":"Copia negli appunti","copy-button-tooltip-success":"Copiato!","repo-action-links-edit":"Modifica questa pagina","repo-action-links-source":"Mostra il codice","repo-action-links-issue":"Segnala un problema","back-to-top":"Torna in cima","search-no-results-text":"Nessun risultato","search-matching-documents-text":"documenti trovati","search-copy-link-title":"Copiare il link nella ricerca","search-hide-matches-text":"Nascondere i risultati aggiuntivi","search-more-match-text":"ci sono altri risultati in questo documento","search-more-matches-text":"ulteriori risultati in questo documento","search-clear-button-title":"Pulire","search-detached-cancel-button-title":"Cancellare","search-submit-button-title":"Inviare","search":"Ricerca","toggle-section":"Attiva/disattiva sezione","toggle-sidebar":"Attiva/disattiva la barra laterale","toggle-dark-mode":"Attiva/disattiva la modalità oscura","toggle-reader-mode":"Attiva/disattiva la modalità lettore","toggle-navigation":"Attiva/disattiva la navigazione","crossref-fig-title":"Figura","crossref-tbl-title":"Tabella","crossref-lst-title":"Lista","crossref-thm-title":"Teorema","crossref-lem-title":"Lemma","crossref-cor-title":"Corollario","crossref-prp-title":"Proposizione","crossref-cnj-title":"Congettura","crossref-def-title":"Definizione","crossref-exm-title":"Esempio","crossref-exr-title":"Esercizio","crossref-ch-prefix":"Capitolo","crossref-apx-prefix":"Appendice","crossref-sec-prefix":"Sezione","crossref-eq-prefix":"Equazione","crossref-lof-title":"Elenco delle Figure","crossref-lot-title":"Elenco delle Tabelle","crossref-lol-title":"Elenco degli Elenchi","environment-proof-title":"Prova","environment-remark-title":"Osservazione","environment-solution-title":"Soluzione","listing-page-order-by":"Ordinare per","listing-page-order-by-default":"Predefinito","listing-page-order-by-date-asc":"Meno recente","listing-page-order-by-date-desc":"Più recente","listing-page-order-by-number-desc":"Numero da maggiore a minore","listing-page-order-by-number-asc":"Numero da minore a maggiore","listing-page-field-date":"Data","listing-page-field-title":"Titolo","listing-page-field-description":"Descrizione","listing-page-field-author":"di","listing-page-field-filename":"Nome del file","listing-page-field-filemodified":"Data di modifica","listing-page-field-subtitle":"Sottotitolo","listing-page-field-readingtime":"Tempo per completare la lettura","listing-page-field-categories":"Categorie","listing-page-minutes-compact":"{0} minuti","listing-page-category-all":"Tutti","listing-page-no-matches":"Nessun risultato"},"metadata":{"lang":"it","fig-responsive":true,"quarto-version":"1.3.340","date-format":"D MMMM YYYY","editor":"visual","theme":"united","bootstrap":5,"title":"Sguardi obliqui. Bologna e la pittura","author":"Claudio Comandini","date":"2015-06-14","categories":["arte","filosofia","Bologna","Raffaello","Cimabue","Carracci","Canova","Francesco Hayez","Giorgio Morandi","Roberto Longhi","Vittorio Sgarbi","Claudio Comandini"]},"extensions":{"book":{"multiFile":true}}}},"projectFormats":["html"]}