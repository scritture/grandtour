<!DOCTYPE html>
<html xmlns="http://www.w3.org/1999/xhtml" lang="it" xml:lang="it"><head>

<meta charset="utf-8">
<meta name="generator" content="quarto-1.3.340">

<meta name="viewport" content="width=device-width, initial-scale=1.0, user-scalable=yes">

<meta name="author" content="Claudio Comandini">

<title>Grand Tour - Possedimenti, influenza e memorie della perduta città di Tuscolo</title>
<style>
code{white-space: pre-wrap;}
span.smallcaps{font-variant: small-caps;}
div.columns{display: flex; gap: min(4vw, 1.5em);}
div.column{flex: auto; overflow-x: auto;}
div.hanging-indent{margin-left: 1.5em; text-indent: -1.5em;}
ul.task-list{list-style: none;}
ul.task-list li input[type="checkbox"] {
  width: 0.8em;
  margin: 0 0.8em 0.2em -1em; /* quarto-specific, see https://github.com/quarto-dev/quarto-cli/issues/4556 */ 
  vertical-align: middle;
}
</style>


<script src="../../site_libs/quarto-nav/quarto-nav.js"></script>
<script src="../../site_libs/quarto-nav/headroom.min.js"></script>
<script src="../../site_libs/clipboard/clipboard.min.js"></script>
<script src="../../site_libs/quarto-search/autocomplete.umd.js"></script>
<script src="../../site_libs/quarto-search/fuse.min.js"></script>
<script src="../../site_libs/quarto-search/quarto-search.js"></script>
<meta name="quarto:offset" content="../../">
<script src="../../site_libs/quarto-html/quarto.js"></script>
<script src="../../site_libs/quarto-html/popper.min.js"></script>
<script src="../../site_libs/quarto-html/tippy.umd.min.js"></script>
<script src="../../site_libs/quarto-html/anchor.min.js"></script>
<link href="../../site_libs/quarto-html/tippy.css" rel="stylesheet">
<link href="../../site_libs/quarto-html/quarto-syntax-highlighting.css" rel="stylesheet" id="quarto-text-highlighting-styles">
<script src="../../site_libs/bootstrap/bootstrap.min.js"></script>
<link href="../../site_libs/bootstrap/bootstrap-icons.css" rel="stylesheet">
<link href="../../site_libs/bootstrap/bootstrap.min.css" rel="stylesheet" id="quarto-bootstrap" data-mode="light">
<script id="quarto-search-options" type="application/json">{
  "location": "navbar",
  "copy-button": false,
  "collapse-after": 3,
  "panel-placement": "end",
  "type": "overlay",
  "limit": 20,
  "language": {
    "search-no-results-text": "Nessun risultato",
    "search-matching-documents-text": "documenti trovati",
    "search-copy-link-title": "Copiare il link nella ricerca",
    "search-hide-matches-text": "Nascondere i risultati aggiuntivi",
    "search-more-match-text": "ci sono altri risultati in questo documento",
    "search-more-matches-text": "ulteriori risultati in questo documento",
    "search-clear-button-title": "Pulire",
    "search-detached-cancel-button-title": "Cancellare",
    "search-submit-button-title": "Inviare"
  }
}</script>


<link rel="stylesheet" href="../../styles.css">
</head>

<body class="nav-fixed">

<div id="quarto-search-results"></div>
  <header id="quarto-header" class="headroom fixed-top">
    <nav class="navbar navbar-expand-lg navbar-dark ">
      <div class="navbar-container container-fluid">
      <div class="navbar-brand-container">
    <a class="navbar-brand" href="../../index.html">
    <span class="navbar-title">Grand Tour</span>
    </a>
  </div>
            <div id="quarto-search" class="" title="Ricerca"></div>
          <button class="navbar-toggler" type="button" data-bs-toggle="collapse" data-bs-target="#navbarCollapse" aria-controls="navbarCollapse" aria-expanded="false" aria-label="Attiva/disattiva la navigazione" onclick="if (window.quartoToggleHeadroom) { window.quartoToggleHeadroom(); }">
  <span class="navbar-toggler-icon"></span>
</button>
          <div class="collapse navbar-collapse" id="navbarCollapse">
            <ul class="navbar-nav navbar-nav-scroll me-auto">
  <li class="nav-item">
    <a class="nav-link" href="../../bookwinebar.html" rel="" target="">
 <span class="menu-text">BookWineBar</span></a>
  </li>  
  <li class="nav-item">
    <a class="nav-link" href="../../catalogo.html" rel="" target="">
 <span class="menu-text">Catalogo</span></a>
  </li>  
  <li class="nav-item">
    <a class="nav-link" href="../../incontri.html" rel="" target="">
 <span class="menu-text">Incontri</span></a>
  </li>  
  <li class="nav-item">
    <a class="nav-link" href="../../turismo.html" rel="" target="">
 <span class="menu-text">Turismo</span></a>
  </li>  
  <li class="nav-item">
    <a class="nav-link" href="../../musiche.html" rel="" target="">
 <span class="menu-text">Musiche</span></a>
  </li>  
  <li class="nav-item">
    <a class="nav-link" href="../../scritture.html" rel="" target="">
 <span class="menu-text">Scritture</span></a>
  </li>  
</ul>
            <ul class="navbar-nav navbar-nav-scroll ms-auto">
  <li class="nav-item">
    <a class="nav-link" href="../../contatti.html" rel="" target="">
 <span class="menu-text">contatti</span></a>
  </li>  
  <li class="nav-item compact">
    <a class="nav-link" href="https://www.linkedin.com/groups/4880518/" rel="" target=""><i class="bi bi-linkedin" role="img">
</i> 
 <span class="menu-text"></span></a>
  </li>  
  <li class="nav-item compact">
    <a class="nav-link" href="https://twitter.com/tweet_scritture" rel="" target=""><i class="bi bi-twitter" role="img">
</i> 
 <span class="menu-text"></span></a>
  </li>  
  <li class="nav-item compact">
    <a class="nav-link" href="https://www.facebook.com/search/scritturemagazine" rel="" target=""><i class="bi bi-facebook" role="img">
</i> 
 <span class="menu-text"></span></a>
  </li>  
  <li class="nav-item compact">
    <a class="nav-link" href="https://t.me/grandtourfrascati" rel="" target=""><i class="bi bi-telegram" role="img">
</i> 
 <span class="menu-text"></span></a>
  </li>  
  <li class="nav-item compact">
    <a class="nav-link" href="mailto:grandtour.frascati@gmail.com" rel="" target=""><i class="bi bi-envelope" role="img" aria-label="Email">
</i> 
 <span class="menu-text"></span></a>
  </li>  
</ul>
            <div class="quarto-navbar-tools">
</div>
          </div> <!-- /navcollapse -->
      </div> <!-- /container-fluid -->
    </nav>
</header>
<!-- content -->
<div id="quarto-content" class="quarto-container page-columns page-rows-contents page-layout-article page-navbar">
<!-- sidebar -->
<!-- margin-sidebar -->
    <div id="quarto-margin-sidebar" class="sidebar margin-sidebar">
        <nav id="TOC" role="doc-toc" class="toc-active">
    <h2 id="toc-title">In questa pagina</h2>
   
  <ul>
  <li><a href="#i-possedimenti" id="toc-i-possedimenti" class="nav-link active" data-scroll-target="#i-possedimenti">1. I possedimenti</a></li>
  <li><a href="#linfluenza" id="toc-linfluenza" class="nav-link" data-scroll-target="#linfluenza">2. L’influenza</a></li>
  <li><a href="#le-memorie" id="toc-le-memorie" class="nav-link" data-scroll-target="#le-memorie">3. Le memorie</a></li>
  </ul>
</nav>
    </div>
<!-- main -->
<main class="content" id="quarto-document-content">

<header id="title-block-header" class="quarto-title-block default">
<div class="quarto-title">
<h1 class="title">Possedimenti, influenza e memorie della perduta città di Tuscolo</h1>
  <div class="quarto-categories">
    <div class="quarto-category">storia</div>
    <div class="quarto-category">urbanistica</div>
    <div class="quarto-category">antropologia</div>
    <div class="quarto-category">Frascati</div>
    <div class="quarto-category">Tuscolo</div>
    <div class="quarto-category">Roma</div>
    <div class="quarto-category">Famiglia Colonna</div>
    <div class="quarto-category">Claudio Comandini</div>
  </div>
  </div>



<div class="quarto-title-meta">

    <div>
    <div class="quarto-title-meta-heading">di</div>
    <div class="quarto-title-meta-contents">
             <p>Claudio Comandini </p>
          </div>
  </div>
    
    <div>
    <div class="quarto-title-meta-heading">Data di Pubblicazione</div>
    <div class="quarto-title-meta-contents">
      <p class="date">10 maggio 2012</p>
    </div>
  </div>
  
    
  </div>
  

</header>

<div class="quarto-figure quarto-figure-center">
<figure class="figure">
<p><img src="images/custode.jpg" class="img-fluid figure-img" width="648"></p>
</figure>
</div>
<p><em>Tuscolo anima del medioevo romano. La dispersione locale dei poteri. Dispersione del patrimonio archeologico. Distribuzione delle proprietà del feudo tuscolano: la rocca, i castelli, le torri, le coste, la via Latina e le altre. Passaggi di potere. Antecendenti, congiunti e discendenti della potente casa baronale: i Colonna e gli altri. L’Aventino. I Templari al palazzo di Marozia. Alberico e figlio. Le chiese e i mitrei. Benedettini e basiliani. Papi e imperatori. Pellegrini e crociati. Libri di pietre, pietre che parlano. L’immagine di Gerusalemme e la nave pronta a salpare.</em></p>
<section id="i-possedimenti" class="level2">
<h2 class="anchored" data-anchor-id="i-possedimenti">1. I possedimenti</h2>
<p>Ci sono storie che già in tempi lontani sembravano remote, e figurarsi a noi quanto possono sembrare distanti. Eppure, la loro influenza sugli eventi è stata enorme. Di queste storie, intrecciate come radici, le pendici del Tuscolo e le strade di Roma tuttora nascondono le memorie: forse memorie spente, ma comunque avviluppate e fitte.</p>
<p>Se la Roma medievale è un «<em>fantasma inafferrabile</em>» (Mario Sanfilippo), Tuscolo ne rappresenta l’anima, tanto viva e potente ai suoi tempi quanto dimenticata oggi. Metterne in luce ruoli e vicende significa fornire voce a quel fantasma da cui hanno preso forma istituzioni e concetti che ancora caratterizzano il nostro stesso mondo. Inoltre la storia dei luoghi, al di là di ogni retorico localismo, offre dettagli concreti che chiariscono dinamiche collettive altrimenti sfuggenti, soprattutto quelle legate alla struttura feudale, «<em>trionfo della dispersione locale dei poteri</em>» (Jacques le Goff).</p>
<p>Quello che ci rimane sulla collina di Tuscolo è pressappoco questo: siti cancellati, resti dispersi, dati carenti e fonti spesso manipolate. Ricordiamo più facilmente quanto appartiene all’età classica e imperiale di ciò che riguarda il medioevo a noi cronologicamente più prossimo, e non perché questa sia un’epoca oscura: in realtà, l’oscurità è tutta nostra. Non vogliamo vedere: forse gli occhi sono stanchi. Quindi, intorno a noi, senza far caso a quanto normalmente vediamo, osserviamo come la storia è presente nel paesaggio.</p>
<p>Modellato dai resti del vulcano laziale, tra dolci colline e piccoli laghi, il territorio del Lazio meridionale più prossimo a Roma ha una propria naturale continuità geografica e un unico respiro. Nel quadrante nord c’è <em>Gabi</em> (via Prenestina km 2 ), dove Romolo e Remo impararono a leggere e a scrivere, con un tempio di Giunone e un lago prosciugato. Sul quadrante est (Colonna-Monte Compatri), <em>Labicum vetus</em>, distrutta in età repubblicana, e la colonia romana <em>Labicum Quintanenses</em>, dall’ubicazione ignota. A nord-est (Monte Porzio), l’oratorio del monaco siriano Antonino di Apamea, secondo la leggenda popolare introdotto da monaci greci migrati nel VI sec., documentato dal 1068, in una una zona dal X sec.&nbsp;detta <em>Mons Porculi</em> dal nome di una presunta villa di Marco Porcio Catone.</p>
<p>A sud-est (Rocca Priora), <em>Corbium</em> fu distrutta ai tempi della Repubblica romana, e i boschi dell’<em>Algidum</em> (Artemisio), <em>Castrum Arcis Perjuria</em> e chiese e monasteri. Santa Aurea, San Nicola, San Michele Arcangelo, San Biagio che dipendeva dall’Abbazia di San Nilo e Sant’Agata fondata da Giovanni di Cappadocia, che scavi recenti ipotizzano presso il Foro, e suggeriscsce una perdurante presenza del cristianesimo greco. Un castello che dai Conti di Tuscolo passa agli Annibaldi rimane a sorvegliare fino al sec.&nbsp;XIV il passaggio sulla via Latina. Ne rimangono mura e torri dirute.</p>
<p>A sud (Rocca di Papa-Albano-Castel Gandolfo-Marino) la mole e i boschi di monte Cavo, <em>mons Albanum</em> o <em>Cabuum</em>, è dei millenni custode silenzioso. Presso il Tempio di Giove, dove le tribù del Lazio celebravano le <em>Feriae Latinae</em>. Qui trovarono rifugio sovrani in fuga quali Tarquinio il Superbo e Benedetto IX. Salendo sul basolato della Via Sacra, la specchio di due laghi. Nemi riflette Diana e il suo tempio, Albano il papa e le sue ville. Sotto un unico cielo, lo stesso riverbero.</p>
<p>Il monte sorvegliava <em>Alba Longa</em> (Marino, Rocca di Papa, Castel Gandolfo, Albano). Fondata da Ascanio, figlio del profugo troiano Enea, capostipite della stirpe di Romolo e Remo, abbandonati sulle sponde del Tevere per ordine del re usurpatore Amulio e quindi cresciuti in quella che soltanto in seguito sarà chiamata Roma. Ne parlano tra gli altri Livio, Virgilio, Plutarco. Distrutta dalla Repubblica romana.</p>
<p>Da Monte Cavo possiamo guardare il territorio spezzato nelle due parti che corrispondono alle due fasi di espansione dei Conti di Tuscolo: nella parte verso la zona tuscolana prima di Benedetto IX, successivamente nella parte verso il versante costiero. Lo sviluppo si intreccia agli altalenanti rapporti con gli imperatori tedeschi, che ambivano a ricevere incoronazione e parimenti esigono influenza, e con la tensione ideale che si intrattiene con Bisanzio e con il cristianesimo orientale presente anche nel culto e nei monasteri, che rappresenta l’altra parte dell’eredità di Roma.</p>
<p>A sud-ovest (Marino) <em>Castrum Bovillae</em>, colonia agricola e campo di buoi saccheggiata dai Volsci e ripopolata da Silla. <em>Lacus Ferentinum</em> era il luogo delle riunioni della Lega Latina, collegato al culto della dea Ferentina, divinità dell’acqua e della fertilità. <em>Castrimoenium</em>, accampamento fortificato stabile, e fortificazioni di Castel de Paolis nel sec.&nbsp;X, forse contemporanee del pontificato di Giovanni X e quindi alla piena affermazione del gruppo parentale poi detto tuscolano.</p>
<p>A ovest (Grottaferrata) una villa attribuita a Cicerone, la suburra, e dal sec.&nbsp;XI, l’Abbazia Greca dei monaci Basiliani di San Nilo, su terreni donati da Gregorio I dei Conti di Tuscolo appellati da questo periodo con il nome di <em>Crypta Ferrata</em>. Nel settore nord (Frascati), le ville patrizie repubblicane e imperiali di Lucullo e quella di Passieno Crispo poi ereditata da Nerone, il ricco sobborgo agricolo dal sec.&nbsp;VIII noto con il nome <em>Frascata</em>.</p>
<p>Tuscolo rimanda ad una radice che indica «<em>incenso</em>» (Varrone) e quindi «<em>luogo sacro</em>» (Émile Benveniste). Una croce la inquadra a 670 metri nel centro della Valle Latina. Sulla rocca si ergeva l’Acropoli, era caratterizzata dal palazzo dei Conti costruito sul tempio dei Dioscuri, antichi protettori della città, e dalla chiesa della SS. Trinità. Più in basso, si sviluppava la Tuscolo romana, con Teatro, Foro e Terme, il Sacello di Mercurio e altri templi. Struttura tipiche dell’età medievale quali le chiese del Salvatore e di San Tommaso non sono più riconoscibili. Entrambe le aree erano difese dalle rispettive cinte murarie, al tempo della distruzione della città già abbattute.</p>
<p>Le parti più antiche interrate sono sopravvissute alle devastazioni ricordate dalle fonti. Sulla terra fu asperso del sale, si racconta. Tracce di incendi sono ancora visibili sui costoni rocciosi. Fuori dall’area urbana, le rovine di un santuario forse di Giove o di Ercole, un grande Anfiteatro in <em>lapis tusculanum</em>. La Strada dei Sepolcri in pietroni di basolato discende verso il tracciato della via Latina; dalla parte opposta della rocca, presso le pendici, si nascondono i ruderi di un’ulteriore cinta muraria.</p>
<p>Questa città oggi puoi soltanto immaginarla. La sua cancellazione è stata sistematica e arriva fino ad oggi. Anche scavare nella storia non sempre aiuta. I cronisti medievali, e soprattutto detrattori seriali quali Liutprando da Cremona, Rodolfo il Glabro, Pier Damiani e Bonizone di Sutri, non erano troppo lontani dal <em>gossip</em> odierno, tanto vincolanti erano gli interessi dai quali dipendevano, quanto esagerati, e spesso grotteschi, i toni da loro usati nei loro racconti. Molto di quanto riusciamo a vedere del paesaggio perduto di Tuscolo è quindi strappato alla polvere: non sono tanto i resti a portarci testimonianze, quanto proprio ciò che è andato <em>dissolto</em>. E dove è la stessa Tuscolo ad aver progressivamente dimenticato la propria importanza, occorre cercarne le consistenza, ritrovarne il mondo guardando oltre ciò che appare <em>immediato</em>. A partire dal nome.</p>
<p>I <em>Comites de Tusculana</em> prendono nome dal titolo di Conti del Sacro Palazzo Lateranense e si collocano tra le famiglie baronali romane più influenti. Non sussiste pertanto un rapporto di feudalità con Tuscolo, il loro ruolo prescinde dall’appartenenza al luogo. L’antica citta di <em>Tusculum</em>, secondo la leggenda fondata, come narrano i cicli troiani di Cinetone di Sparta ed Eugammone di Cirene, da Telegono figlio dell’eroe greco Ulisse e della maga Circe, viene infatti da loro occupata in seguito a determinate circostanze che almeno in parte essi stessi favoriscono, e quindi ne assumono il nome. La posizione a nido d’aquila che offre questa rocca risulta funzionale ai loro interessi, così come lo è il disporre delle ricchezze dela fertile arrea del quadrante Sud-Est della Campagna Romana.</p>
<p>Insomma: i Conti diventano “Tuscolani” in seguito a vicende spesso controverse e vorticose che procedono nell’arco di tre secoli cadenzandosi in fasi distinte. Nel sec.&nbsp;X sono identificabili come i discendenti di Teofilatto, e ottengono spiccata affermazione in tutte le cariche civili e religiose per quindi beneficiare della fortificazione delle alture determinata dai processi di incastellamento. Nel sec.&nbsp;XI assumono il titolo di Conti di Tuscolo, che li accompagna nella decisa e piena affermazione nei poteri di una Roma da loro disegnata; titolo e poteri si mantengono anche dopo la disfatta sul soglio pontificio subita da Benedetto IX. Nel sec.&nbsp;XII con Tolomeo II mantengono posizioni e procedono in un lento e decoroso declinio, che con Raino precipita risolvendosi nella vera e propria sparizione della città e nell’oblio del nome. Del quale resta una vaga indicazione geografica, e una ancor più vaga appartenenza: è quindi opportuno verificare consistenza delle loro proprietà.</p>
<p>A Roma, dove i Conti controllano l’istituzione papale, le milizie anche fiscali e navali e le cariche civili, sono attestate, seppur non tutte nello stesso periodo, proprietà, che possono farne comprendere relazioni e geneaologie. Al palazzo di via Lata (oggi piazza SS. Apostoli), sono legate le origini dell’<em>augusta senatrix</em> Teodora, moglie del Senatore e Tesoriere della Chiesa Teofilatto, <em>vestararius e iudex civilis</em>. Il palazzo di via Lata stata casa di famiglia degli Anici, la <em>gens</em> che discende da Ottavio Mamilio e Anicia. In seguito, sarà residenza principale dei Colonna, discendenti tuscolani attraverso Pietro <em>de Columna</em>, nipote di Benedetto IX.</p>
<p>Invece, nella zona del porto fluviale di Ripa Grande da cui proviene Teofilatto, si eleva l’Aventino, sul quale c’è il palazzo oggi conosciuto come Santa Maria del Priorato e precedentemente consacrato a San Giovanni evangelista, dimora di Marozia e quindi di Alberico, rispettivamente figlia e nipote di Teofilatto. Marozia è la donna di potere più influente dell’età ferrea, Alberico è il <em>princeps</em> romano dal maggior prestigio. Il palazzo viene donato ai Benedettini Cluniacensi e in seguito passerà ai Templari.</p>
<p>Per quanto riguarda gli interessi costieri, un documento di donazione dell’anno 983 stabilisce rapporti dei Conti con il <em>castrum</em> di Porto (Fiumicino). Nel 999 Gregorio I di Tuscolo ha ruolo di <em>consul et dux</em> e di <em>praefectus navalis</em>, ed è tradizione erudita pur se oscura che suo figlio Teofilatto II riceva nel 1001 quale titolo onorifico quello di vescovo di Porto. Nominato nel 1012 pontefice come Benedetto VIII, nel 1016 guida un’alleanza con le repubbliche marinare di Pisa e Genova e altri contro i Saraceni insediati in Sardegna, le cui incursioni avevano distrutto Luni sul Magra. Consolidato il ruolo marittimo della Chiesa e dei Tuscolani e posto le basi per alleanze nazionali che preannuciano le Crociate, nel 1018 emette una bolla che legittima la proprietà di Porto da parte della Chiesa, rispondendo così agli interessi del <em>papato di famiglia</em> sancendone la decisività. Successivamente, tra l’acme e il declino della loro influenza, i Tuscolani influenze sulle zone costiere quali Torre Astura sulla via Pontina, Nettuno allo sfocio della Nettunense, Terracina sulla via Appia. Questi possedimenti seguono sviluppi differenziati nel tempo e nei modi, da osservare dettagliatamente</p>
<p>In linea con la prassi aristocratica del tempo c’è poi anche l’interesse, la gestione dei beni ecclesiastici e logistici, le alleanze. A nord di Roma, a <em>Silva Candida,</em> presso la via Boccea, non lontano dallo svincolo per la Clodia e la Cassia, l’interesse coinvolge agli inizi della vicenda tuscolana il severo pontefice, che ha un alleato nel <em>vir clarissimus</em> Teofilatto, che è coinvolto nella zona come patrono della chiesa di San Pancrazio sul Gianicolo. Alleanze alterna e discussa di Benedetto IX Girardus de Saxo presso aree dipendenti dal <em>castrum Galeriae</em> e villaggi tra Silva Candida, Arrone, Boccea e Storta. Zone di influenza indiretta attraverso la filoimperiale Abbazia di Farfa sono Mazzano nella valle del Treja, cje come Celleno nella valle del Tevere è funzionale a sorvegliare i rivali Crescenzi. I Tuscolani hanno alleanza con i Prefetti sono <em>Vicus Cimini</em> presso il lago di Vico, dominano la componente pontificia come padroni invisibili dei centri lacustri Bolsena e Capodimonte. Unico atto certo, per quanto ambiguo, nel 1169 Giovanni Maledetto, <em>Prefetto,</em> scambia con Raino dei Conti di Tuscolo v Montefiascone e Borgo San Flaviano per Tuscolo.</p>
<p>I Crescenzi, che si dividono in numerose ramificazioni, discendono anch’essi da Teofilatto per via della figlia Teodora I; le famiglie si contendono lungamente il potere su Roma e sul territorio prenestino e tiburtino, si disputano le cariche papali e quindi tanto i ruoli fiduciari quanto le ostilità da intrattenere con le potenze imperiali. L’appartenenza dei Tuscolani allo stesso ceppo dei Conti di Segni e delle loro diramazioni, particolarmente presenti in una zona più meridionale, appare generalmente dubbia. La questione della vicinanza di ceppo va quindi vista caso per caso e nella concretezza delle circostanze.</p>
<p>I Conti di Tuscolo tentano di legittimarsi all’interno della nobiltà europea, ma resta loro l’ambizione e il legame con Roma e la sua geografia. Gli intrecci dinastici tuscolani coinvolgono, in modi obliqui, anche esponenti carolingi. Il momento più favorevole è con Marozia, figlia di Teodora e Teofilatto, cimpegnata in progetti dinastici con Ugo Provenza, figlio della contestata e ambiziosa Berta di Lotaringia, figlia di Lotario II e della seconda moglie Waldrada, considerata concubina. Ugo è ambizioso: è già re d’Italia. Marozia è ambiziosa: è la padrona di Roma. Il vuoto determinato dal crollo dell’impero carolingio richiede forti ambizioni, soprattutto nella zona della Lotaringia, la fascia intermedia tra Francia e Germania, già debole territorialmente e minata dal non riconoscimento della sua sovranità.</p>
<p>Il matrimonio salta per le ambizioni di Alberico: figlio di Marozia e di Alberico di Spoleto coglie il momento, è ambizioso, ma si concentra sul governo di Roma. Alda è figlia di Ugo: viene offerta in sposa ad Alberico. Loro figlio Ottaviano diventa pontefice come Giovanni XII. Le credenziali non sono delle più convincenti. Le relazioni politiche tra il pontefice Giovanni XII e Ottone I, che stabiliscono la <em>renovatio imperii</em>, sono invece decisive a livello europeo, per quanto le loro modalità sono convulse e contradditorie: il primo teme il potere del secondo, che intende sbarazzarsi del primo.</p>
<p>Altri intrecci consolidano l’allenza con il meridione e quindi il consolidamento territoriale. Teodora III cugina di Giovanni XII va in sposa a Giovanni II Duca di Napoli, rafforzando l’elemento bizantino, che si afferma anche ne il rapporto tra Gregorio I e Ottone III, figlio di una principessa bizantina, che rafforza i rapporti tra Roma e il cristianesimo orientale. La figlia di Gregorio I va in sposa al duca longobardo Pandolfo di Salerno e questo stringe ancora di più con le casate del sud. Ambede i sovrani meridionali combattendo contro i Saraceni, Giovanni li sottomette, Pandolfo muore lottandoci contro.</p>
<p>Nell’epoca di Benedetto IX, l’unione di Marozia II con il duca di origine longobarda Guamario IV di Salerno ribadisce una lunga alleanza; Guamario conferisce al suo Ducato la massima estensione territoriale ma viene poi esautorato dall’imperatore Enrico III di Franconia, deciso avversario del papa tuscolano. Sempre in tali circostanze, sono alleati di Bonifacio di Toscana, lui stesso di origine longobarda, il cui dominio comprendeva anche zone oggi in Emilia, Lombardia e Veneto; Bonifacio è padre di Matilde di Canossa, che sarà fedelissima del pontefice riformista Gregorio VII di Soana. Tuscolo tenta quindi di assumere spiccata rilevanza anche sul territorio peninsulare, e tuttavia i poteri forti dell’epoca cominciano a seguire altre direttive.</p>
<p>Con i Salici c’è un’unione di secondo grado: Tolomeo II, dopo la morte di Tropea nipote di Anacleto II Pierleoni, sposa in seconde nozze Berta figlia naturale dell’imperatore Enrico V di Franconia. Il ruolo di Federico I Barbarossa fa compredere le trasformazioni in atto nei rapporti tra istituzioni e rappresentanza, e i conflitti che l’imperatore affronta con comune e papato sono gli stessi che conducono Tuscolo verso la scomparsa.</p>
<p>Nel loro insieme, queste unioni mostrano come la famiglia tuscolana mirasse a tessere una rete di alleanze che travalicava Roma, legandosi tanto alla nobiltà carolingia quanto ai principati meridionali e alla dinastia salica e a quella Sveva. Le unioni matrimoniali che contraggono sono però perlopiù non canoniche, per quanto generalmente convalidate dubbie anche a livello storiografico, e quindi poco incisive. Le alleanze di potere sono problematiche e non prevalgono sulle circostanze. Manca una piena affermazione internazionale. Questo inevitabilemente mette un freno alla loro potenza. E non averne abbastanza a Roma, dove si genera potere per distruggerlo, vuol dire farsi assorbire dal territorio e condannarsi a sparire.</p>
<p>Le vicende dei Conti sono espemplari nel sollecitare interrogativi che richiedono di integrare quanto coinvolge le pagine strappate e le pietre dissolte, incrociando più prospettive e più piani di lettura in un quadro generale strutturato e in una narrazione articolata e coerente. Se la storia li ha abbandonati, possono restituire l’<em>esperienza</em> della storia, laddove favoriscono percorsi interpretativi capaci di restituire a elementi poco considerati e non messi reciprocamente in relazione una storia più ampia di quella ordinariamente considerata. Quanto ci soccorre è che ad essere archivio vivente sono proprio le città - anche quelle dissolte.</p>
<p>Pochi hanno esaltato le virtù di Roma e ne hanno deprecato la dissoluzione come Cicerone. E vive a Tuscolo, scrivendovi una delle opere fondamentali, le <em>Tuscolanes Disputationes</em>. Suscitate da circostanze personali e politiche tragiche, dopo la morte della figlia Tullia e mentre si consolida la dittatura di Giulio Cesare. Il tono è consolatorio, ma Cicerone è consapevole che il suo mondo è finito: le istituzioni repubblicane in cui credeva sono destinate a crollare. Mentre assiste allo loro fine, ci racconta che la morte non è un male, che il dolore può essere superato, che passioni quali ira, desiderio, paura sono malattie dell’anima, che la virtù è sufficiente alla felicità, Ie che il saggio vive libero anche nella sventura. Nella filigrana, Platone, Epicuro, gli Stoici: la morte non è da temere perché o è dissoluzione, e dunque nulla, oppure è trasformazione dell’anima verso una condizione migliore, e quindi evviva. Nulla resta, tranne la virtù con cui affrontiamo ciò che è destinato a perire. Tutte cose belle, buone e giuste, che a tratti sembra dire quasi per consolare noi dal vederlo così affranto. Tra le pagine, Tullia. La sua morte irreparabile. E il suo futuro politico. Assente.</p>
<p>Guardandola da Tuscolo, Cicerone vede Roma che cambia e lentamente si autodistrugge. Ignora che in un’epoca futura Tuscolo, che domina Roma dall’alto, finirà schiacciata da Roma stessa. Il dramma è cosmico: lo stesso luogo che per per lui è dedicato alla meditazione sulla fragilità umana, finirà esso stesso ridotto in polvere. Involontariamente, la distruzione di Tuscolo diventa la conferma estrema della sua filosofia. Tuscolo, sua dimora diletta e futuro luogo di rovina, diventa così qualcosa di più di un paesaggio perduto, e si rivela quale luogo dell’anima in questo: nessuna cosa umana è più solida della meditazione sulla fragilità delle cose umane. «<em>Nulla res humana firmior est cogitatione de fragilitate humana»</em>: così avrebbe detto Cicerone, anche se non l’ha mai scritto.</p>
<p>Nel 1167 Tuscolani e imperiali vincono la battaglia di Prataparci, il Barbarossa riconferma le insegne. Tuttavia, la tensione tra i poteri è netta e il rischio di rappresaglie e vendette è certo. La scansione degli eventi procede verso tale definizione in maniere incalzante, drammatica e anche piuttosto confusa. La strategia è semplice, puramente difensiva: disfarsi di tutto al più presto. Nel 1169 Raino scambia Tuscolo con Giovanni Maledetto Prefetti con Monte Fiascone e Borgo San Flaviano; l’operazione è disperata, Giovanni abbandona Tuscolo, Montefiascone rifiuta Raino che viene quindi cacciato anche da Tuscolo. Nel 1170 la popolazione di Tuscolo si consegna al papa. Nel 1171 Raino formalizza la rinuncia al titolo di Conte di Tuscolo. Nel 1179 Raino cede Lariano ad Alessandro  III in cambio di Norma e <em>Vicolo</em>, ed è tradizione storiografica dubbia ma indicativa che Cencio e Oddone Frangipane permutino Terracina e <em>Circegium</em> con Monte Cavo e <em>Tusculanum</em>. Raino è un uomo in fuga che non può lottare per riaffermare il suo potere e cerca di negoziare per sopravvivere con accordi disperati fatti quasi di nascosto. La sua caduta è rapida e netta. Non è destinato a sopravvivere agli eventi.</p>
<p>Nel 1179 Alessandro III emette una bolla da Tuscolo; muore nel 1181. Nello stesso anno, Clemente III Scolari concede al Senato Romano l’abbattimento delle fortificazioni tuscolane; con tale accordo la Chiesa sembra allearsi con il Comune di Roma secondo una strategia a lungo termine finalizzata a cancellare le strutture civiche della città tuscolana e ridisegnarne il territorio a proprio profitto in termini di legge. La distruzione di Tuscolo non fu soltanto un atto di guerra, ma un procedimento normativo articolato.</p>
<p>La <em>Pax Romana</em> del 1188, emanata da papa Clemente III, Senato e Popolo Romano normalizza i rapporti tra papato e Comune, garante il vescovo cardinale di Ostia. Le direttive sono semplici e chiare: città e fortificazioni di Tuscolo devono essere demolite, ‘<em>diruantur</em>’, ed è proibito ricostruirle ‘<em>non reficiantur</em>’. La città è destinata alla ’<em>sparitio’</em>: la sua personalità giuridica viene cancellata e il suo nome quale soggetto politico e territoriale viene soppresso. È uno dei rari casi medievali documentati di eliminazione giuridica completa di un’entità urbana. Ne spariscono corpo civico, autorità, continuità territoriale, nome. Nella <em>Pax Romana</em> sussiste anche il divieto di ospitare una guarnigione imperiale. Nel 1189 Barbarossa parte per le Crociate; da parte sua, il figlio Enrico VI sta preparando la propria incoronazione ed è coinvolto nei compromessi tra Comune e papato.</p>
<p>1191. Il vuoto la avvolge e vi risiede. Non ha più identità. Non ha neppure un nome.Solo tracce toponomastiche e ruderi disseminati. Il territorio viene assorbito nel patrimonio lateranense e in parte nella giurisdizione romana. Gregorovius lo definisce come «<em>il più completo annientamento di una città nel Medioevo italiano, l’unico esempio medievale romano di</em> damnatio memoriae <em>civica</em>». Nei documenti pontifici del secolo successivo è così citata: «<em>locus qui fuit Tusculum</em>».</p>
<p>La criticità di Tuscolo emerge anche dalla sua fine: la città non viene eliminata in seguito a conflitti locali, ma a causa di un riassetto di poteri. L’impero acquisisce nuova e ingente composizione territoriale attraverso l’unione dinastica tra Hohenstaufen e Normanni di Sicilia celebrata da Enrico VI e Costanza d’Altavilla. Il papato, dopo un ventennio di esilio, rientra a Roma con Celestino III Orsini, acerrimo rivale dei Tuscolani, e deve regolare i conti personali e quelli della Chiesa. Il Comune di Roma mira a consolidare la propria egemonia controllando la moneta e gli assi viari del territorio. Tuscolo è un nodo strategico da eliminare. Alla sua dissoluzione avrà forse eredi, ma non continuatrici: le città che le succederanno vivono e vivranno della sua assenza.</p>
</section>
<section id="linfluenza" class="level2">
<h2 class="anchored" data-anchor-id="linfluenza">2. L’influenza</h2>
<p>Nella piena espressione della loro potenza, i Conti controllavano gran parte di questo territorio, organizzando un sistema difensivo che ne seguiva le caratteristiche. Tale sistema si innervava anche a Roma dove, per quanto non tutte nello stesso periodo, possedevano importanti proprietà e zone d’influenza. Tali aspetti sono rintracciabili anche in quanto si è trasmesso come <em>usi civici</em>, diritti premoderni di carattere collettivo a base fideiussoria piuttosto diffusi in tutta la fascia che separa Frascati da Roma, che in una certa misura nei loro esempi più datati espressero la spartizione del patrimonio di Tuscolo effettuata dai poteri ecclesiastici e municipali. Il principale elemento nella strutturazione del controllo e dell’influenza rimane comunque la rete viaria.</p>
<p>I collegamenti tra Tuscolo a Roma sono principalmente su quattro direttrici che seguono parzialmente le vie consolari, che in alcune tratte possono incrociarsi o sovrapporsi. La via Labicana, grossomodo corrisponde all’attuale Casilina, importante direttrice delle basiliche cristiane ma anche gli eserciti in marcia. La via Tuscolana non appartiene alle strade consolari, mantenendo per lungo tempo carattere secondario. La via Latina corrisponde parzialmente l’attuale Anagnina ed è strada decisiva nei traffici verso il sud. La via Appia antica è la <em>Regina Viarum</em> e via sacra dei Romani. Le strade erano segnate da numerose torri, che in una mappa di Eufrosino della Volpaia degli inizi del sec.&nbsp;XVI, comunque tarda rispetto al periodo di nostro interesse, sono enumerate in circa 200.</p>
<p>Molte torri sono andate perdute, altre sono in rovina, alcune sono ancora visibili in forme differenti. Quelle che sorgono con certezza in un periodo successivo, oppure risultano estranee all’influenza tuscolana, sono omesse dalla considerazione a meno che non possano trovare utilità per effettuare alcune precisazioni. Riconoscere lo sviluppo delle fortificazioni, di difesa militare, di semplice avvistamento o anche di carattere commerciale e di dazio, all’interno di un sviluppo urbanistico e amministrativo come l’attuale, molto lontano dall’epoca medievale, può risultare piuttosto complesso e certamente irto di insidie. Tuttavia, delle ipotesi sono comunque necessarie, e bisogna sempre ricordare come per tre secoli i Conti di Tuscolo siano stati il gruppo di potere più rilevante di Roma.</p>
<p>La via Labicana è anche la direttrice che maggiormente espone Tuscolo agli attacchi militari, e infatti è scenario di scontri decisivi. Sul suo versante, al tempo delle Guerre Latine, nel 496 a.C. circa, vi si svolge la Battaglia del Lago Regillo, «<em>in agro Tusculano</em>» dice Livio e tuttavia dalla localizzazione incerta e ancora fortemente dibattuta, così come cruenta fu la battaglia e incerte sono le fonti. Sospesa tra storia e leggenda nell’intervento dei Dioscuri, divinità tuscolane evocate da Roma a proprio favore. Nella battaglia si contrappongono l’esercito repubblicano e quello che sostiene Tarquinio il Superbo, di cui un alleato decisivo è il dittatore di Tuscolo Ottavio Mamilio, sposo di Anicia figlia del re. Una guerra persa, che però portò pace: seguì il <em>Foedus Cassianum</em>, che pur riconoscendo a Roma la supremazia estese a Tuscolo e alle città del Lazio i diritti di cittadinanza romana, inoltre prolungando di un giorno le <em>Feriae Latinae</em>. E tuttora a Roma, sulla via Anicia, c’è sul muro una lastra di marmo bianco con un’aquila scolpita, che sembra omaggiare la figlia del re ribelle e la sua stirpe.</p>
<p>Sempre sulla direttrice della Labicana, durante il Medioevo, nello stesso periodo delle lotte tra i Comuni del Nord e Federico Barbarossa, nel 1167 le truppe imperiali guidate da Cristiano di Magonza e Rainaldo di Dassel aiutano i Tuscolani di Raino e fratelli a sconfiggere le armate del Comune di Roma nella battaglia che Sicardo riporta quale <em>apud Montem Portium,</em> chiamata perlopiù Battaglia di Prataporci. Una battaglia forse obbligata, conclusa dai Tuscolani con una vittoria che infierì ai 10.000 municipali, ai quali si aggiugevano ben noti esponenti delle famiglie patrizie romane, parenti compresi, più di 1.000 morti e circa 2.000 prigionieri. Una battaglia che sarebbe stato meglio non vincere: le truppe municipali si sarebbero vendicate, il supporto imperiale non sarebbe stato sempre disponibile. Da Roma la Labicana procedeva verso l’entroterra a partire da Porta Esquilina, oggi chiamata Arco di Gallieno (presso Piazza Vittorio), da cui dipartiva anche la Prenestina, sotto il cui arco la tradizione popolare vuole siano state appese le teste dei cittadini tuscolani dopo l’assedio.</p>
<p>Nel tratto urbano, la Labicana si sovrappone alla più recente Casilina. Al III Miglio non può essere stata estranea agli interessi dei Conti la vasta proprietà imperiale <em>Ad Dos Luaros</em>, peraltro sede della diocesi tuscolana dopo il trasferimento da quella originaria di Labico-Quintanense, locata invece al VII miglio della Labicana presso Torrenova. <em>Ad Dos Lauros</em> è dove Elena madre di Costantino imperatore ha avuto residenza, ricevendo poi il mausoleo detto Torre delle Pignatte, da cui il nome del quartiere di Tor Pignattara. Lo sviluppo dell’aereoporto di Centocelle, il primo in Italia nel 1926, ha determinato l’occultamento di numerosi impianti della villa, chiamata per le dimensioni proprio <em>Centum Cellae</em>. È quindi attribuibile ai Conti la Torre propriamente detta di Centocelle, già Torre di San Giovanni in quanto appartenuta all’omonima basilica, visibile al IV miglio (sulla via Palmiro Togliatti) e databile alla fine del sec.&nbsp;XII. Alla basilica di San Giovanni e allo stesso periodo appartiene pure la struttura fortificata di Tor Tre Teste sulla via Prenestina, collegata ai Crescenzi, rivali dei Conti, che inizialmente prevalsero sull’area prenestina; in seguito, vi subentrarono i Colonna, discendenti dei Tuscolani.</p>
<p>La Labicana raggiungeva Tuscolo da Nord-Est per un percorso ampio e piuttosto diretto disseminato di strutture di vario tipo, alcune notevoli altre non facilmente individuabili. Al VII miglio della Labicana, anche la torre che oggi chiamiamo Torrenova apparteneva con diverso nome ai Crescenzi; in un altro contesto storico, apparterà ai Cenci e quindi agli Aldobrandini. Siamo in una plausibile zona di influenza tuscolana a Colle Carcariola, presso lo snodo che porta a Tuscolo conosciuto come via di Vermicino; nei pressi, a Torre Maura, è stata creduta erroneamente torre una tomba laterizia del II sec.&nbsp;d.C. con cella funeraria inferiore ora interrata, mentre è suscettibile di rientrare almeno inizialmente nelle fortificazioni tuscolane una delle rovine delle Due Torri (Giardinetti-Tor Bella Monaca) risalenti al XII-XIII sec., così come lo è il rudere a base romana del casale fortificato di Caminetti (Torrenova). Circa all’VIII miglio della Labicana, dove oggi è Torre Gaia, che prende il nome da una costruzione del 1932, viene chiamata Torraccio una tomba romana a torre incorporata nel casale di Grotte Celoni riconducibile alle funzioni di fortificazione; nei pressi, un diverticolo passa per Pantano Secco per arrivare via Cocciano a Frascati.</p>
<p>Nell’epoca precedende la distruzione di Tuscolo non esisteva ancora Torre Jacova, costruita dai Colonna che prendono il nome dall’omonima città. Al XV miglio la Labicana passava al di sotto di <em>Labicum vetus</em> (presso Monte Compatri), distrutta dai Romani al tempo della Repubblica, e da qui un diverticolo si dirige verso Tuscolo. La Casilina procede verso Capua (Casilinum), a tratti sovrapposta a quella che era la via Latina. A 60 chilometri da Roma, su un’altura a ridosso dei Monti Ernici sorge un sito di origine romana chiamato dalla fine del XII sec.&nbsp;Castello Caetani. Nel 529 ci sosta in viaggio verso Montecassino il fondatore del monachesimo San Benedetto di Norcia, discendente della <em>gens</em> Anicia. Tra i sec.&nbsp;IX e XII appartiene alla famiglia di Teofilatto, capostipite della stirpe in seguito nota come Conti di Tuscolo.</p>
<p>La via Tuscolana rappresentava una strada minore, pertanto le fortificazioni si collegano soltanto in parte al suo asse che da Roma procede in direzione Nord-Est, ma vengono rubricate al suo riguardo in quanto individuabili a partire dal Raccordo Anulare (direttamente in indicazione chilometrica, data l’assenza della più vetusta indicazione in miglia). Tor Vergata, che risulta scomparsa, è particolarmente incerta come attribuzione, pur non potendone escludere una passata rilevanza, data la prossimità alla zona di più stretta pertinenza. Trova quindi evidente importanza strategica negli accessi a Tuscolo, dopo il bivio che congiunge la via Tuscolana alla via Latina, la Tor di Mezzavia, a metà strada tra la città di Frascati e le mura Aureliane di Roma. Eretta sui ruderi di una villa imperiale, alla fine del sec.&nbsp;XII appartiene agli Annibaldi, congiunti dei Tuscolani pur se parte dei coalizzati contro loro. La torre ora visibile risale al sec.&nbsp;XIII, quando la spartizione è compiuta; stessa datazione ha la Torre dei SS. Quattro, nel quartiere oggi chiamato di Terranova, visibile dal km 13.500 della Tuscolana. Confusa tra le case della speculazione edilizia e provvista di merlature ghibelline, è appartenuta all’omonimo monastero e in seguito agli storici nemici di Tuscolani e Colonna: gli Orsini, dei quali il pontefice Celestino III è il principale responsabile della distruzione di Tuscolo.</p>
<p>Originariamente una mulattiera, la Tuscolana è stata riadattata ad una strada moderna con maggiore efficacia rispetto alle strade consolari, mantenendo comunque aperture su percorsi più antichi. Circa al km 20 della via, un diverticolo sulla destra conduce al monastero fortificato detto di <em>Hierusalem</em>, da cui il toponimo <em>De Salé</em>. Il monastero si sovrappone al mausoleo di Lucullo in un complesso conosciuto come Torrione Micara, accertato patrimonio tuscolano laddove nel 1017 viene concesso all’abate Pietro di Montecassino da una bolla emanata dal pontefice Benedetto VIII dei Conti di Tuscolo. Tale strada procede nell’entroterra ricongiungendosi alla via Latina e da qui alla Mola Cavona. Arrivati al Santuario della Madonna di Capocroce, un tratto della strada passa sotto Frascati innestandosi quindi sulla via Maremmana III, poi rinominata Gregoriana, che prosegue per Monte Porzio e oltre, riallacciandosi in parte a tracciati della Latina antica. Invece, il diverticolo che si arrampica lambendo l’antica Frascati raggiunge quella che è conosciuta come Salita dei Cappuccini, e da lì penetra a Tuscolo.</p>
<p>La via Latina prende corso dalla porta omonima. Leggenda vuole sia stata rifugio di Saturno quando fu detronizzato dal figlio Giove. Adorna di cristogramma e di croce greca, sormantata da un’iscrizione che ricorda il diritto di essere liberi che accompagna chi la varca, memore delle disposizioni del <em>Foedus Cassianum</em>. Dopo il sec.&nbsp;XIII prese anche il nome <em>Porta Libera</em>, a dispetto del quale fu gravata dalle gabelle che Comune e Chiesa si disputavano, ed è rimasta spesso chiusa, anticamente per epidemie di peste e recentemente per motivi di traffico, cadendo così in disuso. Nei pressi, la chiesa di San Giovanni a Porta Latina, e nella vicina cappella di San Giovanni in Oleo l’evangelista Giovanni subì il martirio. Tradizione popolare vuole che la chiesa venne edificata nel sec.&nbsp;V da papa Gelasio sopra un tempio dedicato alla dea Diana utilizzandone le colonne di spoglio. Nei sec.&nbsp;X-XII è strettamente legata ai Tuscolani.</p>
<p>La via Latina costeggia la valle della Caffarella, corridoio naturale verso la limitrofa via Appia. Circa al V miglio, visibile lungo la linea ferroviaria Roma-Frascati presso Ciampino, si trova il Torraccio della Marrana o dell’Acqua Sotterra, citato in una bolla del 1122 di papa Callisto II dei Conti di Borgogna per l’adduzione attraverso una condotta dell’acquedotto Claudio dell’acqua Crabra, poi detta Mariana e quindi fosso della Marrana, verso gli Orti di San Giovanni, dove formava un laghetto. Questa acqua scorreva parallela alla via Latina formando un fiume, in seguito interrato, che costituiva un confine tra Tuscolo e Roma il cui controllo fu decisivo nella lunga competizione delle due città per il dominio sulla Campagna.</p>
<p>L’acqua Mariana sgorgava nella valle Marciana sovrastata, dove oggi si biforca l’Anagnina, dal Castello di Borghetto, anticamente attraversato dalla strada, importante dominio tuscolano poi passato ai Savelli, non lontano dalle catacombe <em>Ad Decimum.</em> A tale altezza, un diverticolo sulla destra raggiunge l’Appia attraverso la Mola Cavona. Circa a quello che (con una certa sfasatura rispetto al nome delle catacombe) viene misurato come VIII miglio, un altro diverticolo percorre via del Fico e quindi all’altezza del XII miglio ascende attraverso la Via dei Sepolcri a Tuscolo da Sud-Est. Già dopo l’impero romano, il tratto più tortuoso che conduceva a Capua venne abbandonato e lasciato all’incuria; nel medioevo progressivamente la Casilina si sovrappose ai tratti più urbani della Latina e alla Labicana fondendole insieme. Il percorso della Latina collinare si fermò ad Anagni, assumendone il nome.</p>
<p>La via Appia antica parte da Porta Capena (ruderi presso Porta San Sebastiano) e procede verso Sud. Tra le probabili pertinenze tuscolane, l’area del circo di Massenzio e della tomba di Romolo, a confine con la via Ardeatina. L’Appia attraversa strutture fortificate facilmente riconoscibili presso il Mausoleo di Priscilla, la Tomba di Cecilia Metella, la Villa dei Quintili, Casal Rotondo, Torre Selce, e <em>Castrum Bovillae</em> (Frattocchie), dove incrocia la Mola Cavona che da una parte riporta sulla via Latina per raggiungere anche la Tuscolana, e da quella opposta imbocca la Nettunense. Le strutture fortificate dell’Appia sono comprese nel tratto tra il II e il XI miglio, la cui intera area è nel XI sec.&nbsp;proprietà dei Conti di Tuscolo. La strada percorre veloce e rettilinea la Campagna laziale meridionale, e nel tempo ne viene alterato il tracciato, spostandolo più in basso rispetto a quello che ora procede per la via dei Laghi. Attraversa i centri abitati dei Castelli più a Sud, quindi i monti Lepini e la palude Pontina, dove i Conti possiedono Ninfa e Norma, l’una al mezzo e l’altra alla fine delle loro vicende. In origine, come la Casilina e la Latina, l’Appia arrivava a Capua; dal III sec.&nbsp;d.C. prosegue fino a Brindisi, porto per la Grecia.</p>
<p>È inoltre ipotizzabile da parte dei Conti di Tuscolo un utilizzo della Torre dei Conti, originariamente alta 60 metri e dimezzata da un terremoto del 1348. La Torre si eleva presso il Foro Romano su una delle esedre del <em>Templum Pacis</em> edificato nel 75 d.C. dopo la conquista di Gerusalemme, nella zona sulla quale insisteva parte del <em>Templum Telluris</em> costruito in seguito all’unificazione romana della penisola, ora del tutto scomparso.</p>
<p>Una prima costruzione della torre è effettuata nel 858 da Pietro dei Conti di Anagni, e viene quindi consolidata nel 867 dal pontefice Niccolo I; se questi è un probabile esponente dalla <em>gens</em> Anicia dalla quale derivano la stirpe di Teofilatto e quindi i Tuscolani, il primo appartiene ad uno dei molti rami in cui si suddivide la famiglia Conti nei territori della Campagna romana più a sud, che non è chiaro se intrattengano con i Conti di Tuscolo parentela tramite ceppo patrizio comune, data l’origine <em>comitale</em> del titolo, cioè conquistato per meriti e non indice di provenienza locale, da parte dei tuscolani.</p>
<p>C’è vicinanza con Innocenzo III, nato nel 1161 come Lotario dei Conti di Segni a Gavignano, che diventa feudo di Giordano dei Conti di Tuscolo nel 1153. Ed è Innocenzo III, che nel 1238, su un progetto che Vasari ci informa redatto da Marchionne d’Arezzo responsabile anche della Torre delle Milizie, a terminare la fortificazione della Torre dotandola dell’aspetto che, pur con le menomazioni successivamente subite, ha ancora oggi. Ed è sorprendente riscontrare come anche un singolo monumento marginalmente associabile ai Conti di Tuscolo possa far comprendere la vastità del loro potere.</p>
<p>Eppure, sotto questo cielo anche il potere più grande è destinato a passare. Una torre è fatta per resistere, ma ammonisce anche del pericolo di un crollo. Ogni alleanza può tradursi in inimicizia. Colui che oggi domina, domani sarà sconfitto. E così, la città sulla collina procede verso il suo dissolvimento. Come una torre abbattuta da un fulmine e lasciata ai cani e agli spiriti randagi, Tuscolo è destinata a diventare un <em>locus sive iure</em>.</p>
<p>Più che una distruzione, quanto accade a Tuscolo è propriamente una <em>sparizione</em>, che progressivamente arriva a coinvolgere la sua esistenza fisica quanto giuridica. ll processo di dissoluzione si era avviato con la perdita dell’egemonia fondiaria e politica inauguratasi quando il ruolo tradizionale dei Conti era stato progressivamente assunto da elementi dell’aristocrazia più inclini alla mediazione con i nascente poteri borghesi e mercantili di Roma.</p>
<p>Tale indebolimento diventa evidente già durante la lotta per le investiture tra Gregorio VII di Soana ed Enrico IV di Franconia: i Tuscolani non sono più protagonisti del gioco papale e, pur simpatizzando in parte per l’imperatore, non ne costituiscono più il principale sostegno a Roma. Come forza locale restano talvolta ostili alle riforme gregoriane, ma risultano ormai superati politicamente dai Pierleoni, dai Frangipane e dagli esponenti della riforma ecclesiastica più stretta. In questa fase non svolgono dunque un ruolo determinante né strategico, poiché la componente decisiva negli equilibri è rappresentata dall’intervento normanno guidato da Roberto il Guiscardo.</p>
<p>Quando nel 1084 Enrico IV entra a Roma, sostenuto dall’antipapa a lui devoto Clemente III Giberti, e ottiene l’incoronazione imperiale, il ruolo dei Tuscolani si definisce nella funzione di organizzazione locale minima, che assolvono grazie a una competenza ormai secolare nella gestione non solo delle curie e delle milizie, ma anche degli uffici minori e della viabilità cittadina. Offrono ad Enrico un supporto amministrativo essenziale e fungono da mediatori tra lui e la nobiltà urbana filoghibellina. Nei confronti dell’antipapa Clemente III mettono a disposizione i loro canali di intermediazione con il clero romano minore. Laddove l’apparato imperiale provvisorio è carente di personale, i Tuscolani concorrono a formare una burocrazia parallela, garantendo la copertura tecnica di notai, custodi e funzionari urbani, secondo una tradizione consolidata nella gestione della città.</p>
<p>La loro funzione non è affatto trascurabile: mentre l’apparato burocratico gregoriano è interdetto e Gregorio VII sta sotto assedio nel chuso di Castel Sant’Angelo, la città, inizialmente favorevole al papa, è governata da un’autorità imperiale improvvisata che necessita di un personale romano alternativo. Durante gli scontri che frammentano Roma in quartieri ostili, i Tuscolani contribuiscono a garantire la sicurezza delle vie e dei punti nevralgici. Quando infine Gregorio VII viene liberato dall’intervento normanno, che sfocia nel celebre Sacco, causa del collasso di interi settori della città e della fuga del pontefice, i Tuscolani non passano al fronte dei Normanni come invece vari gruppi popolari, né vengono presi d’attacco. Rimangono fedeli all’imperatore, assicurano il minimo di vettovaglie e sostegno logistico, ma si ritirano nei loro castelli, preservando un’autonomia locale sulla quale si sta stabilendo il loro principale orizzonte politico. Questa è loro forza e loro debolezza.</p>
<p>Nei tre secoli della loro parabola storica, tra IX e XI secolo, i Conti di Tuscolo costruirono un sistema di domini e influenze che costituì uno dei nuclei politici più solidi dell’area romana. Il loro potere si radicava nel comprensorio tuscolano dei Colli Albani, dove il controllo territoriale è documentato in particolare nei siti corrispondenti agli attuali comuni di Frascati, Grottaferrata, Monte Porzio Catone, Monte Compatri, Rocca Priora, e, in misura variabile, Colonna e Rocca di Papa. Questo insieme di castelli, fortificazioni e nuclei monastici, organizzati attorno alla città di Tuscolo, formava un’area strategica che coincide in larga parte con il territorio dell’odierna diocesi suburbicaria di Frascati, erede dell’antica sede tuscolana.</p>
<p>L’influenza dei Tuscolani, tuttavia, oltrepassava il dominio diretto. In epoche e modalità diverse, essi esercitarono un’autorità politica, militare o ecclesiastica anche su territori che oggi corrispondono ai comuni di Marino, Castel Gandolfo, Albano, Ariccia, Genzano, Nemi, Lanuvio, Artena, Gallicano, Lariano. In questi casi non si trattò sempre di possesso feudale stabile, ma piuttosto di una rete più elastica di alleanze familiari, diritti di decima, controllo di vie consolari, protezione di comunità monastiche o influenza sulla nomina dei vescovi locali. Tale tessuto di relazioni consentiva ai Conti di Tuscolo di mantenere un’egemonia che univa la dimensione territoriale a quella ecclesiastica, sostenuta dalla loro capacità di produrre cardinali e pontefici e di agire come interlocutori privilegiati della Curia romana. Rispetto a Velletri, Zagarolo, Palestrina, Tivoli e Subiaco il rapporto è ancora più differenziato e trova articolazioni i rapporti istituzionali e clericali o convergenze/divergenze di interessi.</p>
<p>Nel suo complesso, il sistema tuscolano costituì una forma avanzata di signoria baronale: compatta nei suoi centri principali, mobile nelle sue proiezioni esterne, e capace di integrare il controllo del territorio con l’esercizio del potere spirituale e istituzionale. È in questo equilibrio fra dominio locale e centralità curiale che si riconosce la peculiarità dei Conti di Tuscolo nella storia dell’Italia medievale.</p>
<p>I Tuscolani, pur non essendo semplici signori locali, esercitavano potere sia laico sia ecclesiastico, e la loro presenza era strategica su tutto il territorio. Nel 1054 con la morte di Benedetto IX il vescovo di Velletri Giovanni Mincio viene promosso a papa Benedetto X da una coalizione dei nobili romani Gregorio di Alberico, Gerardo di Galeria, Ottaviano Crescenzi di Monticelli, che rappresenta l’ultimo sforzo dei baronati romani di riprendere il controllo del papato. Velletri ha una propria struttura municipale precomunale la cui figura principale è quella del vescovo. L’influenza tuscolana è rintracciabile nel sec.&nbsp;X e nel sec.&nbsp;XI si specifica determinando la figura stessa del vescovo, che risulta “figlio di Guido, figlio di Alberico di Tuscolo”, consentendogli i di rilanciare il proprio potere su Roma nonché di stabilizzare il settore territoriale che si estende verso sud, dove è forte l’alleanza con Salerno. Il tentativo fallisce, a Roma si impone il partito riformatore. L’influenza dei baroni romani sugli episcopati suburbicari viene stabilita con la normativa <em>unione aeque principaliter</em> per cui il vescovo di Ostia è automaticamente anche vescovo di Velletri. Le due diocesi rimangono distinte, ma condividono lo stesso vescovo. Non è assorbimento né fusione, ma una tutela politica. Tuscolo rimane ad amministrare patrimonio e competenze in modalità più ridotte ma sempre influenti.</p>
<p>Il patrimonio, così come il potere, comincia a suddividersi e ad assottigliarsi. Nel 1090 alcune importanti spartizioni coinvolgono due figlie di Agapito dei Conti di Tuscolo, che vanno in sposa una ad Oddone Frangipane, che riceve in dote Marino, Rocca di Papa, Monte Compatri, mentre l’altra diventa moglie di Annibale Annibaldi, portando Rocca Priora, Monte Porzio e Molara, che comprende un castello sulla via Latina. I Colonna, discendenti diretti dei tuscolani, ricevono il patrimonio in maniera diretta, intrattenendo da subito rapporti ambivalenti con il papato. Tra 1101 e 1108 Pietro I, che possiede Colonna, Monteporzio, Rocca Priora, Gallicano, Zagarolo, Palestrina e Cave, entra in conflitto con papa Pasquale II Raineri di Bleda per il possesso di Zagarolo, Palestrina e Cave. Invece, nel 1152, Oddone e Carsidonio vendono al pontefice Eugenio III Paganelli metà dei beni di Tuscolo, Monte Porzio e Monte Fortino (Artena). Frangipane e Annibaldi giocheranno a sfavore della casata partecipando alle ostilità verso Tuscolo. Colonna ne sono discendenti diretti e manterrano il loro prestigio nelle risse a venire.</p>
<p>Nell’anno 1000 i Conti di Tuscolo esercitano determinante influenza nel Lazio e gestiscono una vasta serie di uffici pur senza intrattenere sempre scpre un controllo diretto, come fa parte dei privilegi di nobili e clero. Palestrina è dominata dai Crescenzi e sarebbe entrata nella sfera di azione dei Colonna soltanto in seguito. I Tuscolani sviluppano interessi con sitemi città dotati di spiccata autonomia come Tivoli, centrale nelle dinamiche regionali per peculiarità politiche, giuridiche e fiscali. Le vicende di Tivoli presentano parallelismi con quelle del Tuscolo e fornire elementi di decodifica della storia “nascosta” di Roma. I</p>
<p>Proprio in quegli anni le tensioni tra amministrazione imperiale e comunità locali come quella di Tivoli contribuiscono al clima che nel 1001 porta a Roma alla rivolta contro Ottone III, espressione dell’opposizione nobiliare guidata da fazioni anti-imperiali quali i Crescenzi. L’imperatore è costretto a lasciare la città. Gregorio I di Tuscolo, stabile alleato della politica imperiale, continua a esercitare un ruolo di mediazione tra città del Lazio, autorità imperiali e nobiltà romana. La sua casata si identifica con l’aquila non per una concessione formale, ma come simbolo di una dignità comitale consolidata, legata alla tradizione dei Tuscolani.</p>
<p>Nel 1143 Roma si ribella al pontefice Lucio II Caccianemici e avvia la <em>Renovatio Senatus</em> restaurando l’autorità municipale con l’obiettivo di affermare controllo sia sulle istituzioni urbane sia su centri quali Tuscolo e Tivoli caratterizzati da forte autonomia. Tivoli, da tempo in conflitto con la Curia per questioni giurisdizionali e patrimoniali legate anche al monastero di Subiaco, diretto possesso papale, aveva già ottenuto nel 1141 da Corrado III di Svevia riconoscimento e conferma delle libertà comunali. Nel 1155 la città si pone sotto la protezione di Federico Barbarossa e mantiene quale simbolo dall’alleanza con la casa di Svevia il privilegio dell’aquila imperiale che in altri modi era associato pure a Tuscolo. Nel 1159 Tivoli sostiene, in opposizione al pontefice Alessandro III Bandinelli, un antipapa che porta il nome precedentemente assunto già da un altro antipapa: Vittore IV. Appartenente all’aristocrazia romana, della famiglia dei Monticelli e vicino ai Crescenzi Ottaviani, la sua posizione risulta affine a quelle tiburtine e, per continuità storica, a quelle tuscolane.</p>
<p>Nel 1191 Tuscolo viene distrutta dalle forze combinate del papato e del comune. Contingenti provenienti da Tivoli, per timore che anche la loro città subisca la stessa sorte, prendono parte al conflitto, e alcuni di loro ottengono onorifici incarichi. Altri vengono anche da Albano e Palestrina, anche loro minacciati e blanditi. «<em>Lapis supra lapidem non remansit</em>»: Enrico  Dumas attibuisce questa frase al cronista medievale Ruggero di Hoveden, ma la frase è bilblica (Matteo 24:2, Marco 13:2, Luca 21:6): non è una documentazione letterale, ma uno strumento di memoria storica basato sulle Scritture, come se queste precedessero gli eventi e ne fossero, se non profezia, citazione. Così come del resto è conforme alla mentalità medievale. Secondo la tradizione tiburtina, durante la caduta della rocca tuscolana viene sottratta un’icona di Cristo Salvatore, identificabile con quella tuttora custodita nella cattedrale di San Lorenzo a Tivoli.</p>
<p>Nel 1205 in quello che è ancora un ‘<em>campus cinerum</em>’, campo fumante di macerie, Pierluigi Pierleoni Ranieri tenta un’occupazione militare. Vuole costruire un presidio fortificato e inoltre collocare una base strategica lungo la Via Latina. La fine dell’ordine tuscolano ha determinato un vuoto che chiede di essere colmato da una nuova opposizione al papato. Pierloeni Ranieri è un capitano urbano che unisce ruolo militare e potere civile, legato al ramo laico della sua famiglia e alle componenti municipali che continuano ad opporsi all’autorità papale. Nemico dei Frangipane, in rapporti alterni con gli Orsini, forse alleato degli Annibaldi, probabilmente parente dei Conti di Segni, ha interesse a impossessarsi dei territori del tuscolano, ma una nuova aristocrazia pontificia ha rimpiazzato i baroni di riferimento e la esprimeil teocrate Innocenzo III Conti di Segni. Lontano dalle preoccupazioni di vicinanza parentale che intrattiene con quelli che furono i Conti di Tuscolo, ormai assorbiti nella nobiltà urbana e senza più né <em>comites</em> né territorio. Pierleoni Ranieri viene scomunicato.</p>
<p>Sempre nel 1205, il primo vescovo dopo la cessazione della denominazione <em>Vescovo Tuscolano</em> è nominato da Innocenzo III nella persona di Nicola De Romanis, detto anche di Tuscolo, già suo cappellano domestico e segretario. Innocenzo III cura la giurisdizione simbolica del titolo <em>Episcopus Tusculanus</em> lasciandogli una pura dignità curiale, il cui titolo cardinalizio non implica più una città reale ma è esclusivamente una <em>fictio iuris</em> che conserva dignità storica per quanto priva di ente territoriale.</p>
<p>1219, Papa Onorio III concede al vescovo tuscolano come residenza la chiesa di Santa Maria in Monasterio sull’Esquilino non lontano dalla <em>Domus Aurea</em>. I vescovi gestiscono la diocesi principalmente da Roma. Santa Maria in Monasterio andrà distrutto con il Sacco di Roma del 1527, nel 1538 Paolo III Farnese fa sede vescovile Frascati, in un quadro e con preoccupazioni diverse. Ora il vescovato è un simulacro.</p>
<p>Il potere è curiale, il territorio è scomparso. Il <em>districtus tusculanus</em> viene ripartito tra Laterano, Camera Apostolica, Orsini, Savelli, Annibaldi, monasteri di Grottaferrata e di Subiaco. Almeno fino al 1250 Giovanni de Tusculo, testimone in atti prenestini nel 1244, è l’ultimo a portare il nome “Tuscolo” in documenti pubblici. Dal punto di vista giuridico, il territorio di Tuscolo non è più quello di un comune, ma una somma di <em>possessiones</em> e <em>tenimenta</em> amministrati da altri.</p>
<p>La storia nascosta di Roma spesso non riguarda misteri, leggende e stramberie varie. Oltre la <em>Caput Mundi</em>, oltre i monumenti del centro storico, oltre la straordinaria capacità di assimilazione e di ospitalità testimoniata dall’Urbe soprattutto nel carattere composito dell’epoca dei Re e dell’Impero, tale storia nascosta si nasconde ove essa si concentra nella pretesa di dominazione e delle pressioni militari e fiscali e delle strategie di controllo politico. Tali fattori ci collegano alla sistematica distruzione delle città ribelli, messa in evidenza da Gregorovius come tipica sia della fase della Repubblica romana sia del papato e del comune medievali. E infatti, della Tuscolo un tempo potente, oggi non ne resta più traccia. Solo una collina silenziosa.</p>
</section>
<section id="le-memorie" class="level2">
<h2 class="anchored" data-anchor-id="le-memorie">3. Le memorie</h2>
<p>Dove le storie di Tuscolo appartengono a pietre distrutte, i documenti spesso le riportano in modo frammentario. Se questioni sono intrecciate, infittirle può aiutare a comprendere le vicende. Come attraversare una città percorrendone di continuo le strade in direzioni sempre diverse, variando passi e prospettive. Tale città è certamente difficile da cogliere, anche perché scomparsa da tempo. Le pietre perdute di Tuscolo emergono a sprazzi, cifra nascosta nel tessuto dell’Urbe. Il fantasma della Roma medievale prende corpo nell’anima tuscolana e nella dissoluzione della città.</p>
<p>Non sono i musei a rivelare tale storia e a liberarne il fantasma. La tutela, a lungo marginale, ha conosciuto solo in tempi recenti una ripresa più decisa, che ha portato a un incremento degli studi e dei contributi. Da tempi del Canina, la collezione più significativa dei reperti al Castello di Agliè in Piemonte, ma le collezioni sono talmente sparse da richiedere un atlante solo per farne l’indice. Il Museo Tuscolano di Frascati e quello dell’Abbazia di San Nilo a Grottaferrata, pur curati e suggestivi, risultano insufficienti a restituire l’immagine dell’antica città. Gli scavi sistematici condotti dall’Accademia Spagnola per oltre trent’anni hanno prodotto risultati notevoli, favorendo ritrovamenti e nuove attenzioni; tuttavia permane il rischio che il già fragile interesse generale si dissolva in rivalità locali, talvolta meschine, costruite mediaticamente intorno a un singolo reperto o a un monumento isolato, trasformato in trofeo campanilistico entro i confini di un comune o di una circoscrizione, senza alcuna percezione del contesto più ampio.</p>
<p>Conservare e celebrare non basta: relegare la storia a un mero esercizio commemorativo significa soffocarla in funzione degli equilibri del presente. Contributi troppo settoriali rischiano di alimentare un attitudine <em>feticista</em>; inoltre una certa “deterritorializzazione” degli intervento rischia di non favorire fruizione e partecipazione dell’area e dei suoi tesori. Né nei confronti di coloro che, come tanti tuscolani di oggi, hanno vissuto a lungo in <em>intimità</em> con le rovine, né nel permettere di collocare nella relazione più opportuna i dati archeologici con la dimensione internazionale espressa dalle vicende storiche del sito. Che procedono molto oltre la stessa logica del sito, del ritrovamento e della dimensione “locale”.</p>
<p>Il mondo antico e medievale, pur nelle sue espressioni più particolaristiche, conserva sempre un respiro universale. È questa la condizione che la storia richiede e che il nostro presente, se vuole attribuire senso al passato come al proprio agire, non può ignorare. Ricostruire la storia dei luoghi significa allora comporre un quadro capace di intrecciare dimensioni istituzionali e percorsi dinastici, condizioni materiali e cariche simboliche, orizzonti internazionali e impatti territoriali, così da alimentare una memoria viva anche quando le testimonianze risultano frammentarie.<br>
</p>
<p>Alimentare una memoria viva significa anche riconoscere tracce che oggi non sono più immediatamente leggibili in un’area le cui configurazioni fisiche, insediative e istituzionali differiscono profondamente da quelle antiche e medievali. Nonostante queste trasformazioni, la sua posizione conserva una complessità strategica costante, radicata nella struttura stessa del territorio. È una complessità che si rigenera nel tempo e che la storia invita a tornare a considerare con attenzione, per coglierne la continuità, le permanenze e il peso reale nella lunga durata.</p>
<p>La storia genera storie e chiede attenzione alle storie. A Roma, queste storie sembrano incrociarsi in modi diversi, sedimentando esperienze in luoghi che mutano funzione ma non perdono significato. Così accade per un palazzo turrito che, pur molto rimaneggiato, continua a imporsi allo sguardo da ponte Sublicio e da Porta Portese, affacciato sull’Aventino. Conosciuto come Santa Maria del Priorato, oggi celebre per ragioni in gran parte estranee a quelle qui evocate, fu in passato proprietà di figure illustri che quasi nessuno più ricorda. Sorge su un colle che, pur collocato per secoli in una zona liminare e appartata, occupa un punto decisivo nella nascita stessa di Roma.</p>
<p>Il colle può aver preso nome dal re Aventino Silvio di Alba Longa, discendente di Enea e antenato di Romolo e Remo, ma più probabilmente deriva da <em>Adventus</em>, in riferimento ad una delle sfide su chi debba essere il fondatore della nuova città. Sull’Aventino Romolo avvista sei avvoltoi, Romolo sul Palatino dodici, disputano se conti la priorità o il numero. Romolo prevale, Remo oltraggia i confini stabiliti dal fratello per Roma. Ucciso, viene sepolto nel luogo dove avrebbe voluto fondare Remoria, sul colle che guarda al fiume dove erano stati abbandonati da neonati. Roma vive della divorazione e della distruzione di sé nelle sue stesse origini: e da questa sempre rinasce.</p>
<p>L’Aventino, oggi ancora quasi nascosto, sembra abbia vocazione a celare in sé una memoria essenziale quanto problematica, e vi si trovano luoghi cruciali per la romanità e il cattolicesimo e per la polarità di forze che vi si compongono. Dove Tuscolo viene fondata nella data mitica del VII sec.&nbsp;a.C. da un figlio del greco Ulisse, Roma trova origine storica nel 753 a.C. ad opera dei discendenti del troiano Enea. La polarità, evidente nei gemelli Romolo e Remo, è al nucleo della stessa Roma, e peraltro sono gemelli anche i Dioscuri, Castore e Polluce figli di Giove, divinità protettrici di Tuscolo che al tempo delle Guerre Latine passano dalla parte di Roma. Nei Dioscuri la contrapposizione sembra risolversi in equilibrio. La polarità di forze continua ad animare immaginario, storia e territorio.</p>
<p>Al centro del colle sorgeva il santuario di Diana fatto erigere dal re etrusco di Roma Servio Tullio, che ne conduce qui il culto traslandolo dalle sponde del lago di Nemi, dove alla dea della caccia era dedicato un centro religioso che continua ad essere operativo e a convivere con i culti cristiani fino all’Editto di Tessalonica del 380. Invece, chiesa di Santa Sabina, fondata nel 422 utilizzando le 24 colonne marmoree corinzie del tempio di Giunone Regina, le cui decorazioni nel IX sec.&nbsp;sono arricchite di finestre in selenite, è antica come lo è un tempio pagano e ne testimonia la continuità di forme.</p>
<p>A Santa Prisca si trova un fonte, tuttora usato nelle funzioni, dove la tradizione vuole che l’apostolo Pietro impartisse il battesimo. Al di sotto della chiesa, un Mitreo conserva l’affresco della <em>souvetaurilla</em>, un sacrificio simultaneo di ariete, toro e cinghiale, praticato a Roma quale rito agrario di purificazione collettiva di cui si parla anche nell’<em>Odissea</em>. L’affresco non pertiene quindi il mitraismo, religione iranica diffusasi con caratteristiche originali nell’impero prima dell’affermazione del Cristianesimo, nel quale la <em>tauroctomia</em>, uccisione del toro, rappresenta, piuttosto che un banchetto, una funzione archetipale cosmogonica che porta la luce a prevalere sulle forze oscure.</p>
<p>Contrapposizioni e equilibri possono essere rinvenuti, sempre sull’Aventino, anche ad un altro capo della storia. Santa Maria del Priorato, all’epoca conosciuta come <em>Sancta Maria de Aventino</em> viene assegnata all’Ordine dei Cavalieri del Tempio di Gerusalemme alla morte del papa ebreo 1138 Anacleto II Pierleoni muore. Dopo otto anni di scontri in città trova piena conferma Innocenzo II Papareschi. I Templari avevano ricevuto la Regola nel 1128 al Concilio di Troyes da Bernardo di Chiaravalle, alleato del papa. Uno dei primi insediamenti in Italia loro assegnati è proprio questo palazzo sull’Aventino.</p>
<p>Il palazzo era appartenuto alla stirpe dei Conti di Tuscolo. Agli inizi del 900 è infatti residenza di Marozia, figlia di Teofilatto, il quale dal 901 figura tra i maggiorenti romani non patrizi nominati dall’esponente carolingio Ludovico III di Provenza, che nel 905 viene accecato dal suo rivale Berengario del Friuli, rendendo così piuttosto fragile il suo potere. Il nome di Teofilatto suggerisce che la sua origine possa essere bizantina o ravennate, che può confermarsi laddove la presenza greca nella zona compresa tra Aventino e Circo Massimo, da cui proveniva, era attestata già da tempo. Teofilatto esercita presso palazzo SS. Apostoli, presso la via Lata (via del Corso) ruoli di capo delle milizie cittadine e di intendente di finanza. Originaria di via Lata è la moglie, la nobile Teodora, appartente alla <em>gens Anicia</em>, secondo alcuni tardi apologeti legati ai Conti di Tuscolo addirittura alla <em>gens Julia</em>.</p>
<p>Pur ammettendo che le genalogie siano strumenti di potere e di propaganda, ciò non significa che la gente dell’epoca non ci credeva e non le prendeva sul serio. Allo stesso tempo, il simbolico trova significato laddove sappia essere effettuale e operativo. La partecipazione di Teofilatto alla spedizione del 915 contro i Saraceni del Garigliano, che nelle loro incursioni erano arrivati a minacciare anche Roma, guidata dal pontefice Giovanni X già arcivescovo di Ravenna e alla quale partecipano tra gli altri il longobardo Alberico insediatosi come signore di Spoleto, Berengario del Friuli e Guamario II di Salerno, Giovanni II Duca di Napoli, trova valore dove assicura sicurezza al territorio. E questo permette a Teofillatto di consolidare la già vasta rete di alleanze.</p>
<p>Marozia diviene in sequenza sposa dei tre sovrani più influenti del tempo: Alberico di Spoleto, Guido di Toscana, Ugo di Provenza, questi ultimi due figli dell’altrettanto discussa discendente carolingia illegittima Berta di Lotaringia. Inoltre, intrattiene rapporti piuttosto stretti con diversi papi, il che ci porta a considerare Liutprando e le altre malevole fonti dell’epoca quando dipingono un quadro a cui è stato coerentemente fornito il nome di <em>pornocrazia</em>. Sembra infatti che Marozia fosse stata amante di Sergio III e madre di Giovanni XI, tra loro quindi presumibilmente padre e figlio, con il non trascurabile dettaglio che il primo fosse anche parente di lei; inoltre, come già sua madre Teodora, si vocifera sia stata amante di Giovanni X.</p>
<p>I tempi sono effettivamente cruenti, spietate e spregiudicate le sue trame. Tuttavia va pur considerato come tali voci siano perlopiù conformi all’interesse degli imperatori tedeschi di portare discredito ad un potere romano da cui dipende la loro incoronazione e che dimostra troppo spesso eccessiva autonomia. Marozia non può non esserne bersaglio, essendo probabilmente l’autentica regina d’Italia di tutta l’età di mezzo e forse la donna che nella storia incarna maggiormente l’espressione del potere di Roma. Un potere che sembra divorare se stesso per rigenerarsi di continuo in forme diverse e poi divorarsi ancora: eppure, al centro c’è comunque e sempre Roma.</p>
<p>Le trame arrivano ad un punto culminante. Alberico è un giovane rampollo che, attraverso il padre, rivendica nobili origini franco-longobarde. Figlio di Marozia, entra in conflitto con la madre mentre questa si appresta a unirsi in matrimonio con il re d’Italia Guido di Provenza, che era già stato uomo fidato dell’imperatore Ludovico III il Cieco e ora lui stesso pretendente al titolo. Lo scontro è inevitabile e dirompente. Ugo chiede ad Alberico di lavargli le mani, Alberico gli butta l’acqua in faccia e aizza il popolo ricordano loro che da Romani sono diventati «<em>servi dei servi</em>». Ugo è costretto a fuggire, Marozia viene rinchiusa nella fortezza di Castel Sant’Angelo, privata di ogni possibilità di riconquistare il potere. Il pontefice Giovanni XI, fratellastro di Alberico, viene posto sotto tutela. Con mano ferma, Alberico chiude le porte di Roma a ogni ingerenza esterna e, per ventidue anni, domina la città come signore laico. È il 932, il palazzo sull’Aventino diventa la residenza di Alberico II il Grande, il riconosciuto <em>Princeps Atque Omnium Romanorum</em>, massima espressione della supremazia dei nobili romani sul papa e sulle fazioni che da secoli agitano la città.</p>
<p>Alberico favorisce il fenomeno dell’incastellamento e supporta la riforma cluniacense dei monasteri, che per suo volere l’Aventino inizia ad ospitare. Infatti, nel 939 trasforma il palazzo in monastero cluniacense e lo dona all’abate Oddone, il secondo priore dell’ordine benedettino riformista di Cluny; la chiesa interna viene dedicata al mistico greco San Basilio. Bisanzio, sede della chiesa greca, non è indifferente al potere di questa stirpe: una figlia di Marozia era stata già richiesta quale sposa per un figlio di Romano I Lecapeno, una principessa bizantina viene offerta in moglie ad Alberico. Poi, non se ne fa nulla, ma ciò è indice che la Roma d’Oriente prende posizione favorevole alla nuova affermazione della città di Roma quale sovranità autonoma e al suo orientamento.</p>
<p>Figlio di Alberico è Ottaviano, il pontefice Giovanni XII, che incorpora i poteri religiosi e civili della città. Inoltre, incoronando Ottone I di Sassonia, esponente di una popolazione convertitasi soltanto con Carlo Magno, il pontefice rinnova l’istituzione imperiale. Ottone da parte sua è il potente re guerriero che conquista magiari, slavi, danesi, e controlla Nord Europa, e le sue unioni matrimoniali lo impegano prima con l’Inghilterra e poi con la Borgogna. Qualcosa sembra andare storto, dove il papa nomina l’imperatore e poi gli trama contro attraverso Berengario II di Ivrea; da parte sua, l’imperatore fa di tutto per delegittimare e spodestare il papa, alimentando una diffamazione che, come testimoniano anche queste escursioni, non è affatto insolita nei confronti dei Tuscolani, indipendentemente dai loro meriti. Infatti, sempre Liutprando racconta che Giovanni XII conferisca cariche vescovili a giovani stallieri di cui si invaghisce, bestemmi Bacco, Venere e altri demoni giocando a dadi, e finisca i suoi giorni buttato dalla finestra da un marito geloso nel 964. Prima però l’imperarore lo depone per alto tradimento. Ad ogni modo, l’impero romano-germanico va a rappresentare una compagine più solida di quello carolingio, con tutto ciò che ne consegue.</p>
<p>Dopo i papi tedeschi pretesi da Ottone I, si afferma in maniera piuttosto defilata per il partito che era stato di Alberico e sostenendo l’autonomia ecclesiastica il pontefice Benedetto VII, altresì fedelissimo dell’imperatore Ottone II. Questi, a differenza del padre, muore mancando le sue guerre, tutte nel Sud Italia: con i Saraceni, con i Slavi, con i Bizantini, e contrae nozze con una principessa bizantina. E mentre il potere trascina in guerre persone e popoli, luoghi come i monasteri sull’Aventino accolgono monaci e migrazioni permettendo l’incontro di diverse generazioni di benedettini latini e basiliani greci. La chiesa di San Bonifacio (oggi Sant’Alessio) aveva già assunto un ruolo di rilievo grazie alla riforma cluniacense; nel 977 Benedetto VII la cede al monaco basiliano Sergio, metropolita di Damasco in fuga. Siria e Palestina hanno la sovranità nominale del Califfato abbaside di Baghdad, ma sono oggetto di incursioni a largo raggio. I Fatimidi ismaeliti sciiti sono in espansione sull’area, gli Emirati sunniti locali cercano il controllo delle città principali, predoni turcomanni o arabi compiono di continuo razzie e incursioni. Di tutto questo, l’Europa ignora ancora ogni cosa.</p>
<p>Sergio porta con sé tradizioni liturgiche, spirituali e culturali dell’Oriente cristiano che già sono vive proprio sull’Aventino, eppure l’atto di cessione non rappresenta soltanto un gesto di pietà: ha elementi fortemente strategici. La presenza di Sergio di Damasco e dei suoi discepoli sul colle aventino costituisce infatti un punto di incontro tra Oriente e Occidente che anticipa di qualche decennio la più ampia circolazione culturale che avrebbe caratterizzato Roma nell’XI secolo proprio ad opera dei Conti di Tuscolo. Rafforzandone i legami con la curia romana, favorisce la diffusione della cultura e del rito bizantino nella capitale e consolida la rete di alleanze tra Tuscolani, impero e istituzioni religiose.</p>
<p>Tali amplie confluenze porta al pellegrinaggio de monaco basiliano Nilo da Rossano verso Roma e al suo approdo a Tuscolo nel 991, e quindi alla fondazione dell’Abbazia di Grottaferrata favorita da Gregorio I, il primo effettivo esponente della casata dei Conti di Tuscolo. Stando alla cronologia, si colloca a due generazioni di distanza da Giovanni XII. La sua individuazione è permessa da genealogie che opportunatamente tra di loro collocano una figura in posizione intermedia. Una discendenza per la linea di Teodora II sorella di Marozia non risulta credibile, in quanta essa è quella da cui si determina il gruppo rivale dei Crescenzi. Un’altra linea che contempla in poszione intrmedia la figura di <em>Deodatus</em>, probabile figlio naturale del papa, risulta plausibile proprio è quello l’intervallo in cui la stirpe di Teofilatto insedia Tuscolo e ne assume il nome. Quanto ora si prepara non è destinato a restare nel nido d’aquila dell’antica rocca. Servono alcune mosse, disposte forse dal caso, quasi impercettibili, eppure decisive.</p>
<p>Il crocevia tra Oriente e Occidente, a cui l’Aventino aveva già dato accoglienza ospitando monasteri e monaci, si consolida nel 996, quando Ottone III di Sassonia, figlio di Ottone II e della principessa bizantina Teofano, elegge Roma a fulcro simbolico e operativo della <em>Renovatio Imperi Romanorum</em>. Quella con l’Urbe non è certo una convivenza facile. L’imperatore si scontra con il prefetto Crescenzio e con l’antipapa Giovanni XVI Filogato, che rivendica la legittimità pontificia nonostante l’autorità imperiale la contesti. Entrambi sono duramente puniti: Crescenzio giustiziato e squartato, Giovanni XVI accecato e deportato. La sua severità viene fortemente criticata da Nilo da Rossano che arriva a maledirlo, spingendolo così a cercare forme di espiazione. In un gesto simbolico e mistico, nel 1000 fa riesumare la salma di Carlo Magno sostando a lungo in meditazione di fronte ad essa e avviandone il processo di santificazione.</p>
<p>Come riformista, Ottone contesta le intepretazioni della Donazione di Costantino che hanno pretese di giurisdizione e permettono l’operato fiscale della Chiesa, provocando lo scontento dei chierici. Inoltre, compie donazioni nei confronti del papa “mago” Silvestro II d’Aurillac. Probabilmente, a determinare la fama di questi è l’essersi formato tra gli arabi dell’Andalusia e della Provenza. Autentico ponte tra mondi, studia matematica, astronomia e filosofia, introduce principi e applicazioni con cui l’Europa occidentale inizia a incorporare elementi del pensiero e della scienza islamica. Il numero zero e l’astrolabio, l’algebra di Al-Khwarizm, la sintesi tra platonismo e aristotelimo di Al Farabi sono elementi che, coinvolgendo anche la riforma ecclesiastica e trovando applicazioni pure al calendario liturgico, contribuiscono a rendere il suo papato un centro non soltanto spirituale, ma anche culturale e scientifico. Tale tendenza si diffonde, già predisposta dalla componente bizantina di Ottone, anche nella vita della corte imperiale.</p>
<p>Gregorio II dei Conti di Tuscolo, tra i principali collaboratori di Ottone su Roma, erede della vaste fortune dei Teofilatti, è tra coloro che anche solo indirettamente non possono non beneficiare di questa peculiare, per molti aspetti inedita e probabilmente irripetibile configurazione dei rapporti tra sapere e potere. Sotto tale prospettiva, l’Anno Mille è una gioia. Eppure, nel 1002 una sommossa di aristocratici determina la fuoriuscita di Ottone da Roma. Il sogno dell’imperatore-basileus si dissolve. La città rimane disabitata dalla sua stessa anima. Gregorio mantiene potere e influenza e riusce a gestire quella coesistenza tra imperatori tedeschi e cristianesimo greco di cui Ottone era stato il segno e Silvestro il significato, e nel 1004 termina la costruzione del monastero voluto da Nilo, che l’anno successivo si spegne già santo.</p>
<p>La politica di Gregorio trova piena attuazione con i suoi figli. Mentre la figlia Teodora va in sposa a Pandolfo di Salerno, Alberico II diventa capo dell’esercito, Teofilatto II sale al soglio pontificio come Benedetto VIII, seguito da Romano, che assume il nome di Giovanni XIX. La continuità di stirpe come l’affermazione di potere risultano evidenti. Lo è anche una certa disinvoltura laddove, già stato Console e Senatore, nel 1024 ascende al soglio pontificio quale laico. Il legame con l’Oriente cristiano si manifesta nella consacrazione della Chiesa di Santa Maria dell’Abbazia di Grottaferrata fondata da Nilo da Rossano, e nel per certi aspetti paradossale intento di concedere il primato di “ecumenico” al Patriarca di Costantinopoli Eustazio, che da parte sua cerca una mediazione per colmare il divario delle due chiese e interpreta la politica accentratrice del potente basileus Basilio II il Macedone. Per quanto sia il papa, la proposta è inevitabilmente contrastata da tutti i vescovi italiani e dal clero cluniacense.</p>
<p>Giovanni XIX nel 1027 incorona quale imperatore Corrado II il Salico, che ristabilisce a Roma un uso più ortodosso del diritto romano contro le commistioni con quello longobardo. In qualità di protettore di Guittone D’Arezzo, che sulla base dell’Inno di San Giovanni elabora la notazione musicale moderna, Giovanni XIX getta luce su una corte ormai giunta con magnificenza al suo trionfo. Dal quale inizia fatalmente il suo declinio. E infatti, alla sua morte nel 1032, gli segue come pontefice il nipote Teofilatto III, che ascenderà al soglio pontificio come Benedetto IX. È il terzo di tre pontefici tuscolani consecutivi. Sarà papa per tre volte. Nessun Tuscolano ascenderà al soglio petrino dopo di lui.</p>
<p>L’intricata e per certi aspetti epica vicenda di Benedetto IX, che ogni volta esautorato torna all’attacco e ogni volta deve rinserrarsi, per morire quindi nell’esilio all’Abbazia di Grottaferrata senza mai rinunciare al titolo, non evidenzia soltanto una crisi del potere tuscolano, che resta comunque saldo a combattere contro tutti a respingere accuse di ogni tipo, comprese eclissi e terremoti. Mentre da parte sua il pio Leone IX nel 1051 arriva addirittura ad annovera la «<em>civitas qui vocatur tusculana</em>» con relativo castello tra i beni confermati in dotazione all’Abbazia Benedettina di Subiaco, arrivando pure a falsificare in maniera piuttosto grossolana documenti del 1005 e nel 1015 che coinvolgevano esponenti tuscolani quali Benedetto VII e Benedetto VIII. Quello che si sta verificando è un profondo cambiamento dell’impianto generale dei poteri. Le fratture riguardano un mondo nel quale una base economica che tende sempre più da un’economia di sussistenza ad una di accumulo sta sovvertendo rapporti di forza e di potere, configurazioni istituzionali, orientamenti ideali. Chiesa e Impero compresi.</p>
<p>Lo dimostra nel 1054, due anni prima della morte di Benedetto IX, lo scisma finale tra Chiesa cattolica e quella ortodossa, registratosi tra l’ambizioso patriarca di Costantinopoli Cerulario, che si impone sul futile basileus Costantino IX Monomaco, e il pontefice Leone IX di Egishaim-Dagsburb, che dopo un periodo di notevoli turbolenze stabilizza il papato nelle coordinate stabilite da un partito riformista clericale e da un potere imperiale accentratore, destinati ad una lotta reciproca sul problema delle investiture. Lo dimostra l’ascesa di Roberto il Guiscardo tra i Normanni del Meridione, che introduce una variabile che si sostituisce a quella Bizantina e relativizza quella Saracena, il cui impatto specifico sarà sempre più dirompente.</p>
<p>I mutamenti politici e militari si muovono sottotraccia anche l’Impero Bizantino. Le tempeste che ne avrebbero travolto equilibri e modificato il volto con ripercussioni di lungo periodo si annunciano in una singolare vicenda di inganni incrociati. Nel 1071, il sultano selgiuchide Arp Arpsla cerca di negoziare una pace formale con il basileus Romano IV Diogene, ma il suo intento non è la pace, laddove intende lanciare una campagna militare in Siria contro i Fatimidi, tra i suoi immancaabili avversari regionali. Per creare confusione e legittimare la sua iniziativa, Arp Arpsla invia ambascerie nominalmente da parte del califfo abbaside, mescolando così diplomazia e inganno.</p>
<p>Gli inganni maggiori però possono venire proprio dai propri alleati. Infatti, alla Battaglia di Manzikert, il generale bizantino di origine normanna Romano Andronico Ducas, acerrimo rivale del basileus, approfitta dei primi segnali di sconfitte per diffondere la voce della sua morte. Il panico che ne deriva tra le truppe indebolisce l’armata imperiale, che comincia a ritirarsi e a cedere sotto la pressione dei turcomanni. Romano IV, rimasto con il centro dell’esercito per mantenere l’ordine, è disarcionato e ferito durante gli scontri. La sua sorte sembra segnata, ma sorprendentemente viene recuperato e messo in salvo dal sultano Arp Arpsla stesso, che lo fa prigioniero seppur con rispetto, segnando un episodio di straordinaria complessità politica e culturale: un imperatore cristiano viene salvato da un condottiero musulmano.</p>
<p>Facciamo un salto di circa un secolo e torniamo alla Roma dove c’è un papa ebreo. L’incrinatura decisiva nel potere dei Conti di Tuscolo sembra verificarsi proprio nel periodo precedente a quello dell’insediamento templare. Nel 1130 sono stati contemporaneamente eletti, lo stesso giorno e ambedue a Roma dove poi risiederanno, Anacleto II Pierleoni e Innocenzo II Papareschi Il, segnando una spaccatura netta tra i cardinali, nella nobiltà cittadina, in tutto il mondo cristiano. I Frangipane, che non erano particolarme ostili con gli ebrei convertiti Pierleoni e anzi se ne celebrava l’amicizia nel proverbio “<em>stare insieme come la spada dei Frangipane e la borsa dei Pierleoni</em>”, sono ora contro il pontefice, e tutti i loro quattordici cardinali hanno votato contro di lui. Se il rivale trova maggiore adesione tra i sovrani europei e ha un deciso alleato nel cistercense Bernardo di Chiaravalle, Anacleto offre l’incoronazione regale al re normanno di Sicilia Ruggero II ed è supportato dai poteri cittadini. Dopo la sua morte, cerca mantenersi sulla sua direttrice il primo antipapa che trova nome Vittore IV, Gregorio Conti, un anziano vicino all’aristocrazia romana e agli interessi tedeschi che Bernardo di Chiaravalle stigmatizza come «<em>ridiculus pontifex</em>» e Innocenzo II depone di ogni dignità.</p>
<p>Convinto di fare un affare, Tolomeo II dei Conti di Tuscolo aveva contratto matrimonio con la nipote di papa Anacleto. Tale sostegno, invece di preservarne come auspicava le prerogative baronali, ne erode l’egemonia; nello stesso periodo intrattiene contenziosi con l’Abbazia di Grottaferrata che segnano una perdita di tenuta territoriale che egli tenta inutilmente di compensare con l’espansione degli interessi costieri. Anche l’Aventino ormai è lontano dalla sfera d’azione del pur ambizioso e potente Tolomeo II. E infatti sul colle, per il volere di Innocenzo II e Bernardo di Chiaravalle, trova residenza un altro imperatore tedesco, Lotario II di Supplinburgo, intronizzato nel 1133. Questi tenta, nonostante i conflitti generalizzati, di portare pace e armonia, ma le circostanze e la tempistica sono a sfavore e la sua azione rimane piuttosto effimera. Morto nel 1137, viene soppiantato dagli Hohenstaufen, la casata di Federico Barbarossa. Il quale, se permette ai Tuscolani un recupero di importanza, li espone ancora di più al contrasto con gli altri poteri.</p>
<p>L’Aventino continua ad essere un laboratorio culturale e spirituale giocando un ruolo di intersezione simbolica e reale. Nel Piccolo Aventino, il monastero Cella Nuova (ora detto di San Saba), frequentato da monaci greci dai tempi di una (non certa) donazione di Gregorio Magno dell’800, nel 1144 viene concesso ai cluniacesi da Lucio II Caccianemici. Il mondo continua ad essere in travaglio. Lo stesso anno, i sovrani cattolici Alfonso VII di Castiglia e Ramiro II di Aragona deportano gli Ebrei Sefarditi dai loro regni, uniformando così culti, etnia, e città. I Turchi Selgiuchidi riconquistano ai Crociati la città mesopotamica di Edessa (oggi Şanlıurfa, Turchia); fondata come colonia greco-romana e centro cristiano orientale, custodiva il Mandylion, il cosiddetto Volto di Cristo, secondo la tradizione bizantina un’immagine acheiropoieta, cioè “<em>non fatta da mano d’uomo</em>”, incarnazione visibile del divino. Il volto che si cela agli sguardi è il soffio nascosto in ogni cosa. Ad Oriente come ad Occidente, in una Roma o nell’altra, continuamente si manifestano polarità e tensioni, conflitti ed equilibri, emergono nuove diretttrici e tutto sembra piuttosto precario.</p>
<p>Per osservare nel dettaglio i cambiamenti che abbiamo visto verificarsi nel lungo periodo e il loro impatto su coloro che in un modo o nell’altro ne sono coivolti, prendiamo la prospettiva di altre chiese alle quali i Conti di Tuscolo sono particolarmente legati, ognuna associabile ad un diverso periodo della loro parabola di ascesa, acme e declino legata a possedimenti, influenza e memorie: Santa Maria di Via Lata, San Giovanni a Porta Latina, Sant’Eustachio presso il Pantheon. E rendiamoci conto di questo: le chiese non sono solo templi: sono creature senzienti e ogni loro più piccola pietra pulsa. Ed è la città ad essere vivente. In essa le epoche si sfaldano e si ricostruiscono. E così, memorie e presagi si intrecciano. Il tempo scorre in ogni direzione. Pronto per essere afferrato e riportato al presente.</p>
<p>Santa Maria di Via Lata osserva Roma con occhi di pietra che non vedono ma trattengono. Il. passo Teofilatto si accompagna al frusciare delle lame e delle carte: Segretario del Tesoro del Papa, il suo culto è l’amministrazione del potere. Teodora protegge. C’è chi la vuole Papessa, chi madre di futuri signori. Non genera eredi, ma papi; non famiglie, ma fazioni. Fazioni i cui scontri portano gli imperi a cadere e poi a sovrapporsi, e ai cadaveri a venir processati. Formoso, il fiume che lo restituì, le tre dita mancanti, il Laterano che crolla nel vuoto politico della dissolvenza carolingia. La preghiera di Teofilatto, Sergio e Marozia è quella di rispondere ai bisogni del tempo: costruire ordine, difesa, terre, continuità, e imporre processioni come modello di stabilità. Nei sotterranei della chiesa, l’eco di Paolo prigioniero. Ogni crepa è un avvertimento. Lo sguardo è fermo.</p>
<p>A San Giovanni a Porta Latina ci sono ombre che respirano. Un tempo incerto, decisivo: Benedetto IX dei Conti di Tuscolo è contestato da Silvestro III Crescenzi. È guerra a Roma, è guerra con l’Impero. Il suo padrino scioglie la contesa; l’arciprete Gregorio VI Graziani, vicino ai Pierleoni e padrino di Benedetto, soppesa grazie. È solo un lampo, e muore lontano. Lungo un fiume Gregorio VII, artefice della riforma che spezzerà i vecchi legami tra Chiesa e potere temporale, deciderà sulle investiture e ridefinirà il volto del clero. Il nobile Benedetto IX sa di poter fare meglio: è stato papa tre volte, non c’è storia. Rodolfo il Glabro, Bonizone, Pier Damiani e tutti gli altri tacciano: le loro parole non attraversano le ombre della chiesa. Lui ascolta il respiro di Diana la cacciatrice, nascosta nel pozzo del cortile. E respira quella misura effimera che però osa tutto.</p>
<p>Sant’Eustachio è un cuore vibrante. La sua importanzia si evidenzia proprio quando Raino fuoriesce da Tuscolo, di cui teme la sua incombente distruzione quale vendetta per la memorabile Battaglia di Prataporci. Sa che il Senato romano mira a sottomettere i centri prima gravitanti agli interessi tuscolani: assorbire giurisdizioni, ridistribuire territori, estinguere ius civitatis, ius territorii, ius nominis. Raino scambia con un certo Maledetto la città condannata con Montefiascone e Borgo San Flaviano, posti nella tranquillità dei dintorni del lago di Bolsena. Tuscolo si è già consegnata al pontefice che vi risiede. Da lì emana atti ufficiali. Raino cerca rifugi sempre più distanti dal luogo da cui aveva preso il nome, ma nessun nome verrà più riconosciuto e anche chiese di nuovo consacrate. Si fanno chiamare Cavalieri di Sant’Eustachio e ne proclamano la discendenza.</p>
<p>La <em>Legenda Aurea</em> di Jacopo da Varazze ci informa che Eustachio fosse stato il soldato romano di nome Ippolito, convertitosi al Cristianesimo dopo aver visto una croce sul capo di un cervo presso la Mentorella sul Monte Guadagnolo, tra Palestrina e Tivoli, che lo dissuase dall’essere cacciato. Era Cristo. Ippolito si vuole esponente degli Anici. Come Teodora. Storia e leggenda si confondono, e se la storia ha base incerte, la leggenda è creduta quale vera, e ambedue hanno informato la cultura alla quale si riferiscono. E ancora oggi, sulla chiesa di Sant’Eustachio c’è la testa di un cervo. Sempre pronto a convertirci. Palpitante.</p>
<p>Torniamo sull’Aventino. Nel 1138, il colle e il suo palazzo vanno a costituire sede ideale per i Templari, che ufficialmente si propongono di proteggere i pellegrini diretti verso la Terra Santa. Qui però non parleremo dei Templari, della figura di Ugo di Payns e della circostanze oscure della loro fondazione a Gerusalemme nel 1119 circa, né di quelle altrettanto misteriose del loro scioglimento decretato da Filippo il Bello a Parigi nel 1332 e dello strano destino di Jacques de Molay, l’ultimo maestro templare che a detta di alcuni potrebbe essere l’uomo della Sindone. Non ci occuperemo né degli ambigui simboli dei due uomini su un solo cavallo o della cintura fallica, e delle accuse di sodomia loro inflitte, né delle loro immense ricchezze patrimoniali e finanziare e degli elevati tassi d’interesse praticati. Non faremo riferimento né all’idolo Bafometto, raffigurato con una testa caprina e nel cui nome si può rintracciare la storpiatura di quello del profeta musulmano Maometto, né tratteremo della mistica erotica capace di far ascendere ogni impulso che taluni attribuiscono loro.</p>
<p>Non parleremo delle vicende del Graal oggetto mistico e mistica della storia, conosciuto come la coppa che raccolse il sangue di Cristo crocefisso, di cui si dice sia stato ricavato da uno smeraldo caduto dalla fronte di Lucifero, eppure di probabile origine celtica. Non ci interesseremo né dei loro rituali demistificatori delle convenzioni cristiane e dello sputo verso la croce che elevava ad una fede maggiore, né della messa in discussione della divinità di Cristo, né tantomeno di un presunta discendenza sua e della Maddalena né delle loro eventuali ascendenze sui “re fannulloni” Merovingi. Non ci occuperemo né degli scavi da loro compiuti per cercare l’Arca dell’Alleanza o quanto restava di ciò da cui prendono il nome, il Tempio di Salomone situato sotto la Cupola della Roccia a Gerusalemme, dove è il Monte Morìa, per gli ebrei luogo dove fu risparmiato il sacrificio a Isacco figlio di Abramo, e tralasceremo pure che per i musulmani costui è Ismaele e il luogo dell’accaduto è presso La Mecca.</p>
<p>Tutto questo qui non ci interessa: stiamo parlando di strade ed edifici, dei loro diversi proprietari, degli ampi interessi di questi proprietari un tempo così illustri e ora praticamente polverizzati. E se di tutto ciò non ne resta che la memoria, stiamo comunque trattando perlopiù di questioni di pietre e di potere, concrete e materiali, e male che vada di documenti ambigui, di altri falsificati e di quelli che non si trovano. Non di storie sulle quali si è poi esercitato un ricamo di secoli. Anche se tale ricamo può far risaltare maggiormente quanto la storia nasconde. E come esistono libri fatti di pietre, ci sono racconti fatti di silenzi.</p>
<p>Dopo lo scioglimento dei Templari, la chiesa di Santa Maria che già fu il palazzo di Marozia viene assegnato ai Cavalieri di Rodi, e nel 1522 diviene proprietà dei Cavalieri di Malta; una sua sala viene utilizzata per le giureconsulte cittadine fino al sec.&nbsp;XV. Quanto resta dell’insieme originale, che oggi si distingue per la sistemazione architettonica realizzata nel 1756 da Giovan Battista Piranesi, un’enciclopedia in simboli del mondo templare, elaborato da un aderente alla Massoneria dallo spiccato gusto neoclassico, è un sempre sorprendente buco della serratura dal quale si riesce a vedere, in fondo ad una fila di abeti, la cupola di San Pietro. Che, nell’epoca delle vicende tuscolane, non era la sede papale, ma la chiesa dove venivano incoronati gli imperatori. Per i Templari rappresentava l’immagine di Gerusalemme, e l’intero Aventino era visto come una nave pronta a salpare. Noi invece, perlopiù, vediamo cose diverse.</p>
<p><strong>Bibliografia: in preparazione.</strong></p>
<p><em>Prima pubblicazione: «Controluce» n.&nbsp;4 a. XIV, aprile 2005; «Controluce» n.&nbsp;3 a. XV, marzo 2006 e «Lazio ieri e oggi» n.&nbsp;501, a. XLII n.&nbsp;1, agosto 2006. Ultima revisione dicembre 2025.</em></p>
<p><em>Fotografia: Fabio De Simoni, Custode (Torraccio della Marrana lungo il tracciato della ferrovia Roma-Frascati, 2005).</em></p>


</section>

</main> <!-- /main -->
<script id="quarto-html-after-body" type="application/javascript">
window.document.addEventListener("DOMContentLoaded", function (event) {
  const toggleBodyColorMode = (bsSheetEl) => {
    const mode = bsSheetEl.getAttribute("data-mode");
    const bodyEl = window.document.querySelector("body");
    if (mode === "dark") {
      bodyEl.classList.add("quarto-dark");
      bodyEl.classList.remove("quarto-light");
    } else {
      bodyEl.classList.add("quarto-light");
      bodyEl.classList.remove("quarto-dark");
    }
  }
  const toggleBodyColorPrimary = () => {
    const bsSheetEl = window.document.querySelector("link#quarto-bootstrap");
    if (bsSheetEl) {
      toggleBodyColorMode(bsSheetEl);
    }
  }
  toggleBodyColorPrimary();  
  const icon = "";
  const anchorJS = new window.AnchorJS();
  anchorJS.options = {
    placement: 'right',
    icon: icon
  };
  anchorJS.add('.anchored');
  const isCodeAnnotation = (el) => {
    for (const clz of el.classList) {
      if (clz.startsWith('code-annotation-')) {                     
        return true;
      }
    }
    return false;
  }
  const clipboard = new window.ClipboardJS('.code-copy-button', {
    text: function(trigger) {
      const codeEl = trigger.previousElementSibling.cloneNode(true);
      for (const childEl of codeEl.children) {
        if (isCodeAnnotation(childEl)) {
          childEl.remove();
        }
      }
      return codeEl.innerText;
    }
  });
  clipboard.on('success', function(e) {
    // button target
    const button = e.trigger;
    // don't keep focus
    button.blur();
    // flash "checked"
    button.classList.add('code-copy-button-checked');
    var currentTitle = button.getAttribute("title");
    button.setAttribute("title", "Copiato!");
    let tooltip;
    if (window.bootstrap) {
      button.setAttribute("data-bs-toggle", "tooltip");
      button.setAttribute("data-bs-placement", "left");
      button.setAttribute("data-bs-title", "Copiato!");
      tooltip = new bootstrap.Tooltip(button, 
        { trigger: "manual", 
          customClass: "code-copy-button-tooltip",
          offset: [0, -8]});
      tooltip.show();    
    }
    setTimeout(function() {
      if (tooltip) {
        tooltip.hide();
        button.removeAttribute("data-bs-title");
        button.removeAttribute("data-bs-toggle");
        button.removeAttribute("data-bs-placement");
      }
      button.setAttribute("title", currentTitle);
      button.classList.remove('code-copy-button-checked');
    }, 1000);
    // clear code selection
    e.clearSelection();
  });
  function tippyHover(el, contentFn) {
    const config = {
      allowHTML: true,
      content: contentFn,
      maxWidth: 500,
      delay: 100,
      arrow: false,
      appendTo: function(el) {
          return el.parentElement;
      },
      interactive: true,
      interactiveBorder: 10,
      theme: 'quarto',
      placement: 'bottom-start'
    };
    window.tippy(el, config); 
  }
  const noterefs = window.document.querySelectorAll('a[role="doc-noteref"]');
  for (var i=0; i<noterefs.length; i++) {
    const ref = noterefs[i];
    tippyHover(ref, function() {
      // use id or data attribute instead here
      let href = ref.getAttribute('data-footnote-href') || ref.getAttribute('href');
      try { href = new URL(href).hash; } catch {}
      const id = href.replace(/^#\/?/, "");
      const note = window.document.getElementById(id);
      return note.innerHTML;
    });
  }
      let selectedAnnoteEl;
      const selectorForAnnotation = ( cell, annotation) => {
        let cellAttr = 'data-code-cell="' + cell + '"';
        let lineAttr = 'data-code-annotation="' +  annotation + '"';
        const selector = 'span[' + cellAttr + '][' + lineAttr + ']';
        return selector;
      }
      const selectCodeLines = (annoteEl) => {
        const doc = window.document;
        const targetCell = annoteEl.getAttribute("data-target-cell");
        const targetAnnotation = annoteEl.getAttribute("data-target-annotation");
        const annoteSpan = window.document.querySelector(selectorForAnnotation(targetCell, targetAnnotation));
        const lines = annoteSpan.getAttribute("data-code-lines").split(",");
        const lineIds = lines.map((line) => {
          return targetCell + "-" + line;
        })
        let top = null;
        let height = null;
        let parent = null;
        if (lineIds.length > 0) {
            //compute the position of the single el (top and bottom and make a div)
            const el = window.document.getElementById(lineIds[0]);
            top = el.offsetTop;
            height = el.offsetHeight;
            parent = el.parentElement.parentElement;
          if (lineIds.length > 1) {
            const lastEl = window.document.getElementById(lineIds[lineIds.length - 1]);
            const bottom = lastEl.offsetTop + lastEl.offsetHeight;
            height = bottom - top;
          }
          if (top !== null && height !== null && parent !== null) {
            // cook up a div (if necessary) and position it 
            let div = window.document.getElementById("code-annotation-line-highlight");
            if (div === null) {
              div = window.document.createElement("div");
              div.setAttribute("id", "code-annotation-line-highlight");
              div.style.position = 'absolute';
              parent.appendChild(div);
            }
            div.style.top = top - 2 + "px";
            div.style.height = height + 4 + "px";
            let gutterDiv = window.document.getElementById("code-annotation-line-highlight-gutter");
            if (gutterDiv === null) {
              gutterDiv = window.document.createElement("div");
              gutterDiv.setAttribute("id", "code-annotation-line-highlight-gutter");
              gutterDiv.style.position = 'absolute';
              const codeCell = window.document.getElementById(targetCell);
              const gutter = codeCell.querySelector('.code-annotation-gutter');
              gutter.appendChild(gutterDiv);
            }
            gutterDiv.style.top = top - 2 + "px";
            gutterDiv.style.height = height + 4 + "px";
          }
          selectedAnnoteEl = annoteEl;
        }
      };
      const unselectCodeLines = () => {
        const elementsIds = ["code-annotation-line-highlight", "code-annotation-line-highlight-gutter"];
        elementsIds.forEach((elId) => {
          const div = window.document.getElementById(elId);
          if (div) {
            div.remove();
          }
        });
        selectedAnnoteEl = undefined;
      };
      // Attach click handler to the DT
      const annoteDls = window.document.querySelectorAll('dt[data-target-cell]');
      for (const annoteDlNode of annoteDls) {
        annoteDlNode.addEventListener('click', (event) => {
          const clickedEl = event.target;
          if (clickedEl !== selectedAnnoteEl) {
            unselectCodeLines();
            const activeEl = window.document.querySelector('dt[data-target-cell].code-annotation-active');
            if (activeEl) {
              activeEl.classList.remove('code-annotation-active');
            }
            selectCodeLines(clickedEl);
            clickedEl.classList.add('code-annotation-active');
          } else {
            // Unselect the line
            unselectCodeLines();
            clickedEl.classList.remove('code-annotation-active');
          }
        });
      }
  const findCites = (el) => {
    const parentEl = el.parentElement;
    if (parentEl) {
      const cites = parentEl.dataset.cites;
      if (cites) {
        return {
          el,
          cites: cites.split(' ')
        };
      } else {
        return findCites(el.parentElement)
      }
    } else {
      return undefined;
    }
  };
  var bibliorefs = window.document.querySelectorAll('a[role="doc-biblioref"]');
  for (var i=0; i<bibliorefs.length; i++) {
    const ref = bibliorefs[i];
    const citeInfo = findCites(ref);
    if (citeInfo) {
      tippyHover(citeInfo.el, function() {
        var popup = window.document.createElement('div');
        citeInfo.cites.forEach(function(cite) {
          var citeDiv = window.document.createElement('div');
          citeDiv.classList.add('hanging-indent');
          citeDiv.classList.add('csl-entry');
          var biblioDiv = window.document.getElementById('ref-' + cite);
          if (biblioDiv) {
            citeDiv.innerHTML = biblioDiv.innerHTML;
          }
          popup.appendChild(citeDiv);
        });
        return popup.innerHTML;
      });
    }
  }
});
</script>
</div> <!-- /content -->
<footer class="footer">
  <div class="nav-footer">
    <div class="nav-footer-left">
      <ul class="footer-items list-unstyled">
    <li class="nav-item">
    <a class="nav-link" href="https://creativecommons.org/licenses/by-nc-sa/4.0/deed.it">Questa raccolta di opere è distribuita con Licenza Creative Commons Attribuzione - Non commerciale - Condividi allo stesso modo 4.0</a>
  </li>  
</ul>
    </div>   
    <div class="nav-footer-center">
      &nbsp;
    </div>
    <div class="nav-footer-right">
      <ul class="footer-items list-unstyled">
    <li class="nav-item">
 ISSN 2499-6610
  </li>  
</ul>
    </div>
  </div>
</footer>



</body></html>