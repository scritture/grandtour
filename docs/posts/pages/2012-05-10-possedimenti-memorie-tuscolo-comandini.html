<!DOCTYPE html>
<html xmlns="http://www.w3.org/1999/xhtml" lang="it" xml:lang="it"><head>

<meta charset="utf-8">
<meta name="generator" content="quarto-1.3.340">

<meta name="viewport" content="width=device-width, initial-scale=1.0, user-scalable=yes">

<meta name="author" content="Claudio Comandini">

<title>Grand Tour - Possedimenti, influenza e memorie della perduta città di Tuscolo</title>
<style>
code{white-space: pre-wrap;}
span.smallcaps{font-variant: small-caps;}
div.columns{display: flex; gap: min(4vw, 1.5em);}
div.column{flex: auto; overflow-x: auto;}
div.hanging-indent{margin-left: 1.5em; text-indent: -1.5em;}
ul.task-list{list-style: none;}
ul.task-list li input[type="checkbox"] {
  width: 0.8em;
  margin: 0 0.8em 0.2em -1em; /* quarto-specific, see https://github.com/quarto-dev/quarto-cli/issues/4556 */ 
  vertical-align: middle;
}
</style>


<script src="../../site_libs/quarto-nav/quarto-nav.js"></script>
<script src="../../site_libs/quarto-nav/headroom.min.js"></script>
<script src="../../site_libs/clipboard/clipboard.min.js"></script>
<script src="../../site_libs/quarto-search/autocomplete.umd.js"></script>
<script src="../../site_libs/quarto-search/fuse.min.js"></script>
<script src="../../site_libs/quarto-search/quarto-search.js"></script>
<meta name="quarto:offset" content="../../">
<script src="../../site_libs/quarto-html/quarto.js"></script>
<script src="../../site_libs/quarto-html/popper.min.js"></script>
<script src="../../site_libs/quarto-html/tippy.umd.min.js"></script>
<script src="../../site_libs/quarto-html/anchor.min.js"></script>
<link href="../../site_libs/quarto-html/tippy.css" rel="stylesheet">
<link href="../../site_libs/quarto-html/quarto-syntax-highlighting.css" rel="stylesheet" id="quarto-text-highlighting-styles">
<script src="../../site_libs/bootstrap/bootstrap.min.js"></script>
<link href="../../site_libs/bootstrap/bootstrap-icons.css" rel="stylesheet">
<link href="../../site_libs/bootstrap/bootstrap.min.css" rel="stylesheet" id="quarto-bootstrap" data-mode="light">
<script id="quarto-search-options" type="application/json">{
  "location": "navbar",
  "copy-button": false,
  "collapse-after": 3,
  "panel-placement": "end",
  "type": "overlay",
  "limit": 20,
  "language": {
    "search-no-results-text": "Nessun risultato",
    "search-matching-documents-text": "documenti trovati",
    "search-copy-link-title": "Copiare il link nella ricerca",
    "search-hide-matches-text": "Nascondere i risultati aggiuntivi",
    "search-more-match-text": "ci sono altri risultati in questo documento",
    "search-more-matches-text": "ulteriori risultati in questo documento",
    "search-clear-button-title": "Pulire",
    "search-detached-cancel-button-title": "Cancellare",
    "search-submit-button-title": "Inviare"
  }
}</script>


<link rel="stylesheet" href="../../styles.css">
</head>

<body class="nav-fixed">

<div id="quarto-search-results"></div>
  <header id="quarto-header" class="headroom fixed-top">
    <nav class="navbar navbar-expand-lg navbar-dark ">
      <div class="navbar-container container-fluid">
      <div class="navbar-brand-container">
    <a class="navbar-brand" href="../../index.html">
    <span class="navbar-title">Grand Tour</span>
    </a>
  </div>
            <div id="quarto-search" class="" title="Ricerca"></div>
          <button class="navbar-toggler" type="button" data-bs-toggle="collapse" data-bs-target="#navbarCollapse" aria-controls="navbarCollapse" aria-expanded="false" aria-label="Attiva/disattiva la navigazione" onclick="if (window.quartoToggleHeadroom) { window.quartoToggleHeadroom(); }">
  <span class="navbar-toggler-icon"></span>
</button>
          <div class="collapse navbar-collapse" id="navbarCollapse">
            <ul class="navbar-nav navbar-nav-scroll me-auto">
  <li class="nav-item">
    <a class="nav-link" href="../../bookwinebar.html" rel="" target="">
 <span class="menu-text">BookWineBar</span></a>
  </li>  
  <li class="nav-item">
    <a class="nav-link" href="../../catalogo.html" rel="" target="">
 <span class="menu-text">Catalogo</span></a>
  </li>  
  <li class="nav-item">
    <a class="nav-link" href="../../incontri.html" rel="" target="">
 <span class="menu-text">Incontri</span></a>
  </li>  
  <li class="nav-item">
    <a class="nav-link" href="../../turismo.html" rel="" target="">
 <span class="menu-text">Turismo</span></a>
  </li>  
  <li class="nav-item">
    <a class="nav-link" href="../../musiche.html" rel="" target="">
 <span class="menu-text">Musiche</span></a>
  </li>  
  <li class="nav-item">
    <a class="nav-link" href="../../scritture.html" rel="" target="">
 <span class="menu-text">Scritture</span></a>
  </li>  
</ul>
            <ul class="navbar-nav navbar-nav-scroll ms-auto">
  <li class="nav-item">
    <a class="nav-link" href="../../contatti.html" rel="" target="">
 <span class="menu-text">contatti</span></a>
  </li>  
  <li class="nav-item compact">
    <a class="nav-link" href="https://www.linkedin.com/groups/4880518/" rel="" target=""><i class="bi bi-linkedin" role="img">
</i> 
 <span class="menu-text"></span></a>
  </li>  
  <li class="nav-item compact">
    <a class="nav-link" href="https://twitter.com/tweet_scritture" rel="" target=""><i class="bi bi-twitter" role="img">
</i> 
 <span class="menu-text"></span></a>
  </li>  
  <li class="nav-item compact">
    <a class="nav-link" href="https://www.facebook.com/search/scritturemagazine" rel="" target=""><i class="bi bi-facebook" role="img">
</i> 
 <span class="menu-text"></span></a>
  </li>  
  <li class="nav-item compact">
    <a class="nav-link" href="https://t.me/grandtourfrascati" rel="" target=""><i class="bi bi-telegram" role="img">
</i> 
 <span class="menu-text"></span></a>
  </li>  
  <li class="nav-item compact">
    <a class="nav-link" href="mailto:grandtour.frascati@gmail.com" rel="" target=""><i class="bi bi-envelope" role="img" aria-label="Email">
</i> 
 <span class="menu-text"></span></a>
  </li>  
</ul>
            <div class="quarto-navbar-tools">
</div>
          </div> <!-- /navcollapse -->
      </div> <!-- /container-fluid -->
    </nav>
</header>
<!-- content -->
<div id="quarto-content" class="quarto-container page-columns page-rows-contents page-layout-article page-navbar">
<!-- sidebar -->
<!-- margin-sidebar -->
    <div id="quarto-margin-sidebar" class="sidebar margin-sidebar">
        <nav id="TOC" role="doc-toc" class="toc-active">
    <h2 id="toc-title">In questa pagina</h2>
   
  <ul>
  <li><a href="#i-possedimenti" id="toc-i-possedimenti" class="nav-link active" data-scroll-target="#i-possedimenti">1. I possedimenti</a></li>
  <li><a href="#linfluenza" id="toc-linfluenza" class="nav-link" data-scroll-target="#linfluenza">2. L’influenza</a></li>
  <li><a href="#le-memorie" id="toc-le-memorie" class="nav-link" data-scroll-target="#le-memorie">3. Le memorie</a></li>
  </ul>
</nav>
    </div>
<!-- main -->
<main class="content" id="quarto-document-content">

<header id="title-block-header" class="quarto-title-block default">
<div class="quarto-title">
<h1 class="title">Possedimenti, influenza e memorie della perduta città di Tuscolo</h1>
  <div class="quarto-categories">
    <div class="quarto-category">storia</div>
    <div class="quarto-category">urbanistica</div>
    <div class="quarto-category">antropologia</div>
    <div class="quarto-category">Frascati</div>
    <div class="quarto-category">Tuscolo</div>
    <div class="quarto-category">Roma</div>
    <div class="quarto-category">Famiglia Colonna</div>
    <div class="quarto-category">Claudio Comandini</div>
  </div>
  </div>



<div class="quarto-title-meta">

    <div>
    <div class="quarto-title-meta-heading">di</div>
    <div class="quarto-title-meta-contents">
             <p>Claudio Comandini </p>
          </div>
  </div>
    
    <div>
    <div class="quarto-title-meta-heading">Data di Pubblicazione</div>
    <div class="quarto-title-meta-contents">
      <p class="date">10 maggio 2012</p>
    </div>
  </div>
  
    
  </div>
  

</header>

<div class="quarto-figure quarto-figure-center">
<figure class="figure">
<p><img src="images/custode.jpg" class="img-fluid figure-img" width="648"></p>
</figure>
</div>
<p><em>Tuscolo anima del medioevo romano. La dispersione locale dei poteri. Dispersione del patrimonio archeologico. Distribuzione delle proprietà del feudo tuscolano: la rocca, i castelli, le torri, le coste, la via Latina e le altre. Passaggi di potere. Antecendenti, congiunti e discendenti della potente casa baronale: i Colonna e gli altri. L’Aventino. I Templari al palazzo di Marozia. Alberico e figlio. Le chiese e i mitrei. Benedettini e basiliani. Papi e imperatori. Pellegrini e crociati. Libri di pietre, pietre che parlano. L’immagine di Gerusalemme e la nave pronta a salpare.</em></p>
<section id="i-possedimenti" class="level2">
<h2 class="anchored" data-anchor-id="i-possedimenti">1. I possedimenti</h2>
<p>Ci sono storie che già in tempi lontani sembravano remote, e figurarsi a noi quanto possono sembrare distanti. Eppure, la loro influenza sugli eventi è stata enorme. Di queste storie, intrecciate come radici, le pendici del Tuscolo e le strade di Roma tuttora nascondono le memorie: forse memorie spente, ma comunque avviluppate e fitte.</p>
<p>Se la Roma medievale è un «<em>fantasma inafferrabile</em>» (Mario Sanfilippo), Tuscolo ne rappresenta l’anima, tanto viva e potente ai suoi tempi quanto dimenticata oggi. Metterne in luce ruoli e vicende significa fornire voce a quel fantasma da cui hanno preso forma istituzioni e concetti che ancora caratterizzano il nostro stesso mondo. L’universo di riferimento del meioevo è però diverso, non si estende all’infinito in preda all’ansia di cambiamento ma si raccoglie, con una certa discrezione capace comunque di grandi gesti, in sfere dove trovano spazio anche i punti del moto degli astri e le trame del nostro agire terreno. Universalismo e reticenza caratterizzano l’epoca e la sua attitudine, ed è anche ciò a permettere che la storia dei luoghi, al di là di ogni retorico localismo, possa offrire dettagli concreti capaci di chiarire dinamiche collettive altrimenti sfuggenti, soprattutto quelle legate alla struttura feudale, «<em>trionfo della dispersione locale dei poteri</em>» (Jacques le Goff).</p>
<p>Quanto resta sulla collina di Tuscolo è pressappoco questo: siti cancellati, resti dispersi, dati carenti e fonti spesso manipolate. E già generalmente ricordiamo più facilmente quanto appartiene all’età classica e imperiale di quanto riguarda il medioevo a noi cronologicamente più prossimo. Non perché questa sia un’epoca oscura: in realtà, l’oscurità è tutta nostra. Forse perché accecati da qualche cattiva infinità, oppure chiusi del nostro sottoscala, velati da pregiudizi che coinvolgono anche chi sa o crede di sapere, i nostri occhi sono semplicemente stanchi, e non vogliamo vedere. Quindi, senza far caso a quanto normalmente vediamo e che dipende da tempi piuttosto recenti, osserviamo come la storia è presente nel paesaggio intorno alla collina.</p>
<p>Modellato dai resti del vulcano laziale, tra dolci colline e piccoli laghi, il territorio del Lazio meridionale più prossimo a Roma ha una propria naturale continuità geografica e un unico respiro. Le zone si scandiscono come nel quadrante di un orologio, che proprio in questo periodo, grazie alle ricerche del pontefice dell’anno Mille Silvestro II D’Aurillac, inizia a sostituire le clessidre utilizzando il peso dell’acqua. All’interno di questo paesaggio temporale, possiamo vedere l’economia curtense, che produce per i propri bisogni all’interno di uno spazio ristretto, come se fosse la lancetta dei minuti, e procedere con un passo leggero; l’economia di scambio, che sollecita altre dimensioni, è rappresentata in quella delle ore, per cui la creazione di un surplus porta a incrementare il lavoro e a migliorarne le tecniche. Ciò porta all’apertura del quadrante verso altri spazi. Intanto, nella continuità di modi di produzione che tiene insieme il mondo a cui ora stiamo guardando, questo quadrante scorre accompagnandoci nelle fasi del giorno.</p>
<p>Nel settore Nord (via Prenestina km 2), il ventre della notte: <em>Gabi</em>. Qui Romolo e Remo impararono a leggere e scrivere, e vi rimangono il Santuario di Giunone e un lago ora prosciugato. Andando verso Est (Monte Porzio), il chiarore che precede il mattino: l’oratorio del monaco siriano Antonino di Apamea, secondo la leggenda popolare introdotto da monaci greci migrati nel VI sec., documentato dal 1068, in una zona dal X sec.&nbsp;detta <em>Massa Porculi</em> dal nome di una presunta villa di Marco Porcio Catone in cui perlopiù si svolge la produzione agricola.</p>
<p>Nel settore Est (Colonna-Monte Compatri), il giorno nascente: <em>Labicum vetus</em>, distrutta in età repubblicana perché alleata di Equi e Volsci, e la colonia romana <em>Labicum Quintanenses</em>. Imprescindibili nei riferimenti delle prime sedi vescovili tuscolane, ma dall’ubicazione ai nostri tempi mai chiarita. Andando verso Sud (Rocca Priora), la luce crescente: <em>Corbium</em> distrutta ai tempi della Repubblica romana perché punto di raccolta di Volsci, Equi e Antiati, e i boschi dell’<em>Algidum</em> (Artemisio) popolati da chiese e monasteri. Tra i boschi sorse <em>Castrum Arcis Perjuria</em>, castello dei Conti di Tuscolo che rimane superstite sulla via Latina fino al sec.&nbsp;XIV lasciando quindi mura e torri dirute. Le chiese rispondono ai nomi di Santa Aurea, San Nicola, San Michele Arcangelo, San Biagio che dipendeva dall’Abbazia di San Nilo.</p>
<p>Nel settore Sud (Rocca di Papa-Marino-Castel Gandolfo-Albano): il trionfo meridiano, con la mole e i boschi di <em>mons Albanum</em> o <em>Cabuum</em>, dei millenni custode silenzioso. Sulle pendici di monte Cavo, il Tempio di Giove, dove le tribù del Lazio celebravano le <em>Feriae Latinae</em>. Qui trovarono rifugio sovrani in fuga quali Tarquinio il Superbo e Benedetto IX. Salendo sul basolato della Via Sacra, la specchio di due laghi. Nemi riflette Diana e il suo tempio, Albano il papa e le sue ville. Sotto un unico cielo, lo stesso riverbero. Più in là, il mare.</p>
<p>Il monte sorvegliava <em>Alba Longa</em> (Marino, Rocca di Papa, Castel Gandolfo, Albano), e sembra aver suggerito a Livio, Virgilio, Plutarco e altri la sua storia. Fondata da Ascanio, figlio del profugo troiano Enea, capostipite della stirpe di Romolo e Remo, abbandonati sulle sponde del Tevere per ordine del re usurpatore Amulio e quindi cresciuti in quella che soltanto in seguito sarà chiamata Roma. Albalonga verrà distrutta in una fase ancora remota dalla Repubblica romana intenzionata a sostituirsi al centro decisionale dei Latini; oggi ognuno dei paesi intorno a lago la rivendica.</p>
<p>Da Monte Cavo possiamo osservare il territorio spezzato in due parti, una verso l’entroterra e la zona tuscolana, l’altra che avanza verso la costa. Le due parti corrispondono anche alle due fasi di espansione dei Conti di Tuscolo: nella parte interna prima di Benedetto IX, successivamente all’esterno. Tale sviluppo si intreccia con il peso politico che occorre mantenere nella bilancia del potere romano determinato da fattori imprescindibili quali gli altalenanti rapporti con gli imperatori tedeschi che ambiscono l’incoronazione e parimenti esigono influenza, nonché la tensione ideale che si intrattiene con Bisanzio e con il cristianesimo orientale diffuso nel culto e nei monasteri che rappresenta l’altra parte dell’eredità di Roma.</p>
<p>Andando da Sud verso Ovest (Marino), un operoso pomeriggio: accampamenti e templi. <em>Castrum Bovillae</em>, colonia agricola e campo di buoi saccheggiata dai Volsci e ripopolata da Silla. <em>Lacus Ferentinum</em> era il luogo delle riunioni della Lega Latina, collegato al culto della dea Ferentina, divinità dell’acqua e della fertilità. <em>Castrimoenium</em>, accampamento fortificato stabile, e quindi fortificazioni di Castel de Paolis nel sec.&nbsp;X, forse contemporanee del pontificato di Giovanni X e quindi alla piena affermazione del gruppo parentale poi detto tuscolano.</p>
<p>Nel settore Ovest (Grottaferrata), la luce dispegata, con la suburra, una villa attribuita a Cicerone e, dal sec.&nbsp;XI, l’Abbazia Greca dei monaci Basiliani di San Nilo, su terreni donati da Gregorio I dei Conti di Tuscolo appellati proprio a partire da questo periodo con il nome di <em>Crypta Ferrata</em>. Procedendo verso Nord (Frascati), si compie il ciclo e il ventre è sazio, pronto ad aprirsi ad altro. Dalle ville patrizie repubblicane e imperiali di Lucullo e quella di Passieno Crispo poi ereditata da Nerone, il ricco sobborgo agricolo dal sec.&nbsp;VIII noto con il nome <em>Frascata</em>.</p>
<p>Sormontata da una croce che la inquadra nel centro della Valle Latina a 670 metri di altitudine, <em>Tusculum</em> rimanda alla radice <em>tus</em>, «<em>incenso</em>» (Varrone) e quindi «<em>luogo del sacro</em>» (Émile Benveniste), con un’etimologia che si armonizza con la posizione sommitale del sito. I cicli troiani di Cinetone di Sparta ed Eugammone di Cirene la vogliono fondata da Telegono, figlio dell’eroe greco Ulisse e della maga Circe, discendente dunque tanto dell’astuzia omerica quanto della sapienza magica del Mediterraneo. In una contiuità di miti la figura di Telegono si assimila a quella di Edipo: egli infatti sposa Penelope, per uccidere Ulisse e così fondare una nuova stirpe e un nuovo ordine. Tali racconti, al di là della loro “storicità”, sono stati <em>creduti</em>, modellandone per secoli la trasmissione.</p>
<p>Se l’origine dell’abitato di Tuscolo precede quella di Roma e appartiene alla rete dei centri protourbani dei Colli Albani, la sua storia successiva, già in età repubblicana, si intreccia con quella della <em>gens</em> Papiria, una delle più antiche <em>gentes</em> patrizie romane, tradizionalmente associata alle tribù rustiche del Latium vetus. La presenza papiria a Tuscolo si inserisce in un fenomeno più ampio: la penetrazione delle stirpi romane nei municipi laziali di più antica fondazione, come Cori, Sutri e Narni, dove la <em>gens</em> risulta attestata in età arcaica e media repubblicana. Nel quadro di questa romanizzazione per linee familiari, i Papirii contribuiscono alla costruzione del tessuto civico e del profilo politico tuscolano, e la tradizione che collega Tuscolo alla <em>gens</em> Papiria non è solo un dato prosopografico, ma il segnale di come l’aristocrazia romana abbia assorbito e trasformato la più antica identità latina del territorio.</p>
<p>Assumendo discendenze eroiche e prerogative di ‘<em>nobilitas antiquissim</em>a’, i Tuscolani del medioevo proiettarono la propria autorità sul territorio e sulla Chiesa presentandosi quali eredi delle antiche gens, quali la gens Iulia che discende da Ulisse e dalla dea Circe, gens Mamilia che discende da Ulisse e Circe, la gens Iulia che discende da Enea, e la <em>gens</em> Anicia che discende da Anicia figlia Tarquinio il Superbo, che rappresenta la continuità tra regalità e patriziato. La loro supremazia non è dunque soltanto militare o economica, ma profondamente simbolica: ogni atto, ogni concessione e ogni titolo ecclesiastico acquisito diventa parte di una continuità narrativa che lega le origini leggendarie della città al potere concreto dei Conti, conferendo legittimità storica ad un dominio che altrimenti avrebbe potuto apparire effimero o arbitrario. La memoria mitica e simbolica è depositaria di verità ogni volta da riscoprire.</p>
<p>In un medievo in stretta intimità con l’antichità, sulla rocca si ergeva l’Acropoli, caratterizzata dal palazzo dei Conti costruito sul tempio dei Dioscuri, tuttora di fronte sulla destra il perimetro idella chiesa della SS. Trinità. Più in basso, la Tuscolo romana, con Teatro, Foro e Terme, il Sacello di Mercurio e altri templi; struttura tipiche dell’età medievale quali le chiese del Salvatore e di San Tommaso non sono più riconoscibili, mentre è stata rinvenuta Sant’Agata fondata da Giovanni di Cappadocia, suggerendo una perdurante presenza del cristianesimo greco. Entrambe le aree erano difese dalle rispettive cinte murarie, al tempo della distruzione già abbattute. Le parti più antiche interrate sono sopravvissute alle devastazioni ricordate dalle fonti. Sulla terra fu asperso del sale, si racconta. Ancora visibili, tracce di incendi sui costoni rocciosi. Fuori dall’area urbana, le rovine di un santuario forse di Giove o di Ercole, un grande Anfiteatro in <em>lapis tusculanum</em>. La Strada dei Sepolcri in basolato discende verso il tracciato della via Latina; nascosti dalla parte opposta della rocca, presso le pendici, i ruderi di un’ulteriore cinta muraria.</p>
<p>Questa città oggi puoi soltanto immaginarla. La sua cancellazione è stata sistematica e arriva fino ad oggi. Anche scavare nella storia non sempre aiuta, e a volte può addirittura portarci ad un simbolico residuale e di scarsa scelta. Infatti, i cronisti medievali, e soprattutto detrattori seriali quali Liutprando da Cremona, Rodolfo il Glabro, Pier Damiani e Bonizone di Sutri, non erano troppo lontani dal <em>gossip</em> odierno, tanto vincolanti erano gli interessi dai quali dipendevano, quanto esagerati, e spesso grotteschi, i toni da loro usati nei loro racconti. Molto di quanto riusciamo a vedere del paesaggio perduto di Tuscolo è quindi strappato alla polvere: non sono tanto i resti a portarci testimonianze, quanto proprio ciò che è andato <em>dissolto</em>. E dove è la stessa Tuscolo ad aver progressivamente dimenticato la propria importanza, occorre cercarne le consistenza, ritrovarne il mondo guardando oltre ciò che appare <em>immediato</em>. A partire dal nome.</p>
<p>I <em>Comites de Tusculana</em> prendono nome dal titolo di Conti del Sacro Palazzo Lateranense e si collocano tra le famiglie baronali romane più influenti. Non sussiste pertanto un rapporto di feudalità rispetto a Tuscolo, in realtà il loro ruolo è puramente mitico e prescinde dall’appartenenza al luogo, ma con il luogo stabiliscono connessioni simboliche e operative. E dove la posizione a nido d’aquila che la rocca fornisce risulta funzionale ai loro interessi, così come lo è il disporre materialmente delle ricchezze del Sud-Est della Campagna Romana, l’insediamento nell’antica città si accompagna all’assumerne il nome, e nella concretezza i Conti diventano, si mantengono e quindi smettono di essere “Tuscolani” dopo aver attraversata una storia spesso controversa e vorticosa.</p>
<p>Le vicende tuscolane procedono quindi nell’arco di tre secoli cadenzandosi in tre fasi distinte. Nel sec.&nbsp;X sono identificabili come i discendenti di Teofilatto, e ottengono spiccata affermazione in tutte le cariche civili e religiose per quindi beneficiare della fortificazione delle alture determinata dai processi di incastellamento in parte da loro determinati. Nel sec.&nbsp;XI assumono il titolo di Conti di Tuscolo, che li accompagna nella decisa e piena affermazione nei poteri di una Roma da loro disegnata; titolo e poteri si mantengono anche dopo la disfatta sul soglio pontificio subita da Benedetto IX. Nel sec.&nbsp;XII con Tolomeo II mantengono posizioni e procedono in un lento e decoroso declinio, che con Raino precipita risolvendosi nella vera e propria sparizione della città e nell’oblio del nome. Del quale resta una soltanto una vaga indicazione geografica, e un’ancor più vaga appartenenza.</p>
<p>A Roma, dove i Conti controllano l’istituzione papale, le milizie anche fiscali e navali e le cariche civili, sono attestate, seppur non tutte nello stesso periodo, diversi possedimenti che possono farne comprendere relazioni e geneaologie, nonché chiese dove le loro attività esercitano particolari influenza, quali Santa Maria di via Lata, San Giovanni Battista a Porta Latina, Sant’Eustachio presso il Pantheon, collocate su percorsi cittadini strategici. E le memorie sono pronte a farsi riconoscere come un assalto.</p>
<p>Il palazzo della via Lata (via del Corso, il palazzo insiste su piazza SS. Apostoli) Teofilatto è <em>vestararius e iudex civilis</em>, un Senatore, Tesoriere della Chiesa e capo delle milizie cittadine, che trova una prima nomina tra gli ottimati proclamati dall’imperatore Ludovico III il Cieco nel 901. Originaria di via Lata è la moglie, l’<em>augusta senatrix</em> Teodora, appartente a quella <em>gens Anicia</em> che sembra avere la particolare funzione di accompagnare Roma nella transizione tra epoche e culture, e secondo alcuni tardi apologeti alla <em>gens Julia</em> a cui si ricollega pure Augusto. Il palazzo sarà residenza principale dei Colonna, discendenti tuscolani attraverso Pietro <em>de Columna</em>, nipote di Benedetto IX.</p>
<p>Invece, nella zona del porto fluviale di Ripa Grande da cui proviene Teofilatto, si eleva l’Aventino, sul quale c’è il palazzo oggi conosciuto come Santa Maria del Priorato e precedentemente consacrato a San Giovanni Evangelista. Era stata dimora di Marozia e quindi di Alberico, rispettivamente figlia e nipote di Teofilatto. Marozia è la donna di potere più influente dell’età ferrea, Alberico è il <em>princeps</em> romano dal maggior prestigio. Alberico dona il palazzo ai Benedettini Cluniacensi, dei quali supporta la riforma dei monasteri, che al tempo delle Crociate, e a Tuscolo di Tolomeo II, passerà ai Templari.</p>
<p>Ai possedimenti, che nei tempi trovano modo di differenziarsi, si affiancano quindi gli interessi, che hanno varie maniere di manifestarsi. Quelli costieri trovano questo corso. Un documento di donazione dell’anno 983 stabilisce rapporti dei Conti con il <em>castrum</em> di Porto (Fiumicino). Nel 999 Gregorio I di Tuscolo ha ruolo di <em>consul et dux</em> e di <em>praefectus navalis</em>, ed è tradizione erudita pur se oscura che suo figlio Teofilatto II riceva nel 1001 quale titolo onorifico quello di vescovo di Porto. Nominato nel 1012 pontefice come Benedetto VIII, nel 1016 guida un’alleanza con le repubbliche marinare di Pisa e Genova e altri contro i Saraceni insediati in Sardegna, le cui incursioni avevano distrutto Luni sul Magra. Consolidato il ruolo marittimo della Chiesa e dei Tuscolani e posto le basi per alleanze nazionali che preannuciano le Crociate, nel 1018 emette una bolla che legittima la proprietà di Porto da parte della Chiesa, rispondendo così agli interessi del <em>papato di famiglia</em> sancendone la decisività. Successivamente, verso declino della loro influenza, i Tuscolani cercano approdi su zone costiere quali Torre Astura sulla via Pontina, Nettuno allo sfocio della Nettunense, Terracina sulla via Appia.</p>
<p>In linea con la prassi dei nobli legati alla Chiesa, c’è anche la gestione dei beni ecclesiastici, che sono inevitabilmente anche infrastrutture logistiche. A nord di Roma, a <em>Silva Candida,</em> presso la via Boccea, non lontano dallo svincolo per la Clodia e la Cassia, tale interesse coinvolge agli inizi della vicenda tuscolana il severo pontefice Sergio III, che ha un alleato nel <em>vir clarissimus</em> Teofilatto, da parte sua coinvolto nella zona come “patrono” della chiesa di San Pancrazio sul Gianicolo. Invece, durante Benedetto IX, una sua alleanza alterna e discussa è quella di <em>Girardus de Saxo</em>, conte Gerardo di Galeria, che trova spazio presso aree dipendenti dal <em>castrum Galeriae</em> e villaggi tra Silva Candida, Arrone, Boccea e La Storta. Zone di influenza indiretta attraverso la filoimperiale Abbazia di Farfa sono Mazzano nella valle del Treja, così come Celleno nella valle del Tevere è funzionale a sorvegliare i rivali Crescenzi. I Tuscolani hanno alleanza con i Prefetti a <em>Vicus Cimini</em> presso il lago di Vico, dominano la componente pontificia come padroni invisibili dei centri lacustri Bolsena e Capodimonte. L’unico atto certo è quando nel 1169 Giovanni Maledetto, che fa <em>Prefetto</em> di cognome, scambia con Raino dei Conti di Tuscolo Montefiascone e Borgo San Flaviano per Tuscolo: l’atto più ambiguo e sinistro, preludio alla distruzione della città.</p>
<p>I tentativi dei Tuscolani di legittimarsi all’interno della nobiltà europea si sviluppano seguendo l’ambizione e il confine fornito dal legame con Roma. Gli intrecci dinastici tuscolani si muovono verso direzioni di prestigio e infatti coinvolgono, per quanto in modi obliqui, anche esponenti carolingi, dove peraltro anche lo stesso Carlo Magno rivendicava di essere un esponente degli anici. Il momento in cui si presenta l’opportunità di tale innesto è con Marozia, figlia di Teodora e Teofilatto, impegnata in progetti dinastici con Ugo di Provenza, che governa da Arles ricca di memorie romane. Ugo è figlio della contestata e ambiziosa Berta di Lotaringia, figlia di Lotario II e della seconda moglie Waldrada, considerata concubina. Ugo è ambizioso: è già re d’Italia. Marozia è ambiziosa: è la padrona di Roma. Il vuoto determinato dal crollo dell’impero carolingio richiede forti ambizioni, soprattutto nella zona della Lotaringia, la fascia intermedia tra Francia e Germania già debole territorialmente e minata dal non riconoscimento della sua sovranità.</p>
<p>Il matrimonio tra Marozia e Ugo viene annullato per le ambizioni di Alberico: figlio di Marozia e di Alberico di Spoleto, coglie il momento. È ambizioso, ma si concentra sul governo di Roma, ed è il riconosciuto <em>Princeps Atque Omnium Romanorum</em>. Ugo pur mantenendo rivalità con Alberico non dimentica la ragion di stato, e quindi offre sua figlia Alda in sposa ad Alberico. Loro figlio Ottaviano diventa pontefice come Giovanni XII. Le relazioni politiche tra il pontefice Giovanni XII e Ottone I, che stabiliscono la <em>renovatio imperii</em>, sono invece decisive a livello europeo, per quanto le loro modalità sono convulse e contradditorie: il primo teme il potere del secondo, che intende sbarazzarsi del primo.</p>
<p>Le strategie dinastiche dei Conti di Tuscolo si innestano con accortezza nelle trame politiche le cui alleanze rafforzano non soltanto la loro presa su Roma, ma anche la loro proiezione nelle aree bizantine e longobarde del Mezzogiorno. In tale prospettiva, un ruolo significativo è svolto da Teodora III, cugina di papa Giovanni XII, sposa a Giovanni II, duca di Napoli. Saldamente attestata, l’unione consolida il versante bizantino della politica tuscolana: Napoli, ancora fortemente legata alla sfera culturale e amministrativa di Costantinopoli, consente ai Tuscolani di inserirsi in reti diplomatiche che comprendono sia l’élite locale sia l’apparato ecclesiastico filobizantino.</p>
<p>Un simile orientamento si manifesta anche nel rapporto tra Gregorio I di Tuscolo e il giovane Ottone III, figlio della principessa bizantina Teofano, la quale aveva portato a corte costumi, modelli religiosi e riferimenti culturali orientali. Le interazioni tra Tuscolani e il sovrano, educato in un orizzonte segnato dal prestigio dell’Impero romano orientale, favoriscono un momento di peculiare avvicinamento tra Roma e il cristianesimo orientale, con riflessi anche sulla concezione della dignità pontificia e sul ruolo delle aristocrazie laziali.</p>
<p>Più problematica si presenta la tradizione, attestata da alcune fonti tarde e non del tutto nette, secondo cui un’altra cugina dei Tuscolani, Marozia III, avrebbe sposato Guamario IV di Capaccio, esponente di un ramo longobardo collegato alla dinastia salernitana. L’ipotesi, suggestiva per comprendere la costruzione di una vasta rete territoriale, e rientra in un quadro di relazioni tra nobiltà tuscolana e signori longobardi del Sud che sul piano politico-strategico la storiografia ritiene plausibile, ma non trova riscontro documentario diretto nelle fonti primarie.</p>
<p>Certamente accertato è invece il matrimonio tra Teodora, figlia di Gregorio I, e Pandolfo, membro della casa ducale longobarda di Salerno. Questo legame, solidamente registrato dalla tradizione storiografica e sorretto da riferimenti alla documentazione meridionale, consolida un’alleanza che ha un impatto duraturo sia sui rapporti politici sia sulla percezione genealogica dei Tuscolani. La connessione con Salerno risulta particolarmente rilevante se si considera che, nel medesimo arco cronologico, i sovrani meridionali si trovano impegnati nella lotta contro i Saraceni: Giovanni II di Napoli ne ottiene l’effettiva sottomissione, mentre Pandolfo di Salerno trova la morte proprio combattendo contro di essi. Il successo militare di Giovanni e il prestigio cavalleresco di Pandolfo contribuiscono a rafforzare, per riflesso, il valore politico e simbolico delle alleanze matrimoniali strette dai Tuscolani.</p>
<p>Pandolfo, inoltre, porta il Ducato di Salerno alla sua massima estensione territoriale, prima di essere deposto da Enrico III di Franconia, la cui politica anti-tuscolana si scaglia con particolare durezza contro Benedetto IX intrecciandosi con la volontà di ridimensionare il potere della nobiltà romana legata ai Tuscolani. In tal senso, la caduta del duca longobardo, pur collocata formalmente nella sfera meridionale, rappresenta un segnale della crescente tensione fra il progetto imperiale germanico e la rete di poteri che i Tuscolani avevano costruito nell’Italia centrale e meridionale.</p>
<p>Nel periodo di Benedetto IX, mentre la struttura del potere tuscolano sembra ancora solida, si definiscono alleanze che rivelano l’ampiezza delle sue ambizioni. Tra queste, quella con Bonifacio di Toscana, marchese di origine longobarda, il cui dominio – esteso dalla Tuscia fino all’Emilia, alla Lombardia e al Veneto – rappresenta uno dei poli territoriali più influenti dell’Italia dell’XI secolo. Bonifacio, uomo di potenza e di cerniera, è padre di Matilde di Canossa, futura protagonista della stagione riformatrice e fedelissima del pontefice Gregorio VII di Soana.</p>
<p>L’intesa tra Tuscolo e il marchesato toscano non è un episodio isolato: rientra in un più ampio disegno di espansione verticale, in cui i Conti di Tuscolo tentano di superare la dimensione suburbicaria e affermarsi come interlocutori della grande politica peninsulare. La rete meridionale con Salerno e Napoli, quella centrale con la Tuscia longobarda, e la capacità di intervenire nella scelta dei papi delineano un sistema di potere antico e flessibile e antico, ancora profondamente radicato nella tradizione aristocratica del X secolo.</p>
<p>Tuttavia, proprio mentre l’alleanza con Bonifacio sembra rafforzare il loro profilo, emergono le forze che minano dall’interno il modello politico tuscolano. Da un lato la nuovo autorità imperatore, rappresentata da Enrico III di Franconia, decisa a ridimensionare l’influenza delle famiglie romane sull’elezione pontificia, ne assume sul modello stabilito dal <em>Privilegium Othonis</em> piena ingerenza; dall’altro la riforma ecclesiastica, guidata dai monaci cluniacensi e poi da figure come Ildebrando da Soana e Pier Damiani, introduce principi di autonomia spirituale che si oppongono alle logiche dinastiche fino ad allora dominanti, portando i cardinali ad acquisire coscienza e forza istituzionale che riesce a controbilanciare i magnati laici</p>
<p>In questo quadro di trasformazione, l’alleanza con Bonifacio di Toscana appare come uno degli ultimi tentativi dei Tuscolani di proiettarsi in un’Italia che stava già diventando diversa: una penisola in cui l’antico equilibrio tra potere aristocratico, papato e territori stava lasciando spazio a una nuova architettura politica e religiosa. Il loro sistema, per secoli efficace, comincia a sgretolarsi sotto la pressione di forze che non potevano più essere controllate con le consuete reti parentali e i tradizionali strumenti di potere.</p>
<p>Con la dinastia salica i Tuscolani intrattengono anche un rapporto di secondo grado, quasi un’eco tardiva delle grandi alleanze del secolo precedente. Tolomeo II, uno degli ultimi esponenti della stirpe, dopo la morte della prima moglie Tropea, nipote dell’antipapa Anacleto II Pierleoni, contrae infatti un secondo matrimonio con Berta, figlia naturale dell’imperatore Enrico V di Franconia. È un’unione di secondo grado, che non modifica i destini della casata, ma testimonia come i Tuscolani, pur indeboliti, cerchino ancora di collegarsi ai vertici dell’impero. È significativo che, proprio mentre la loro capacità d’influenza declina, essi intensifichino i legami con famiglie che appartengono ormai a un’epoca politica diversa.</p>
<p>L’ascesa di Federico I Barbarossa, poco dopo questa fase, mostra con nettezza le trasformazioni in atto: mutano le forme della rappresentanza, cambiano i linguaggi del potere, si ridefiniscono le relazioni tra impero, papato e autonomie cittadine. Il Barbarossa affronta gli stessi conflitti strutturali che, qualche decennio prima, avevano logorato Tuscolo: l’affermazione dei comuni, la pressione riformatrice della Chiesa, la progressiva istituzionalizzazione del collegio cardinalizio, la pretesa imperiale di legittimare i poteri locali. Ciò che per i Tuscolani era una rete dinastica da controllare, per l’imperatore svevo diventa un sistema politico da disciplinare; se Barbarossa riesce nel suo intento, i Conti sono schiacciati dalle circostanze.</p>
<p>La vicenda dell’unione tra Tolomeo II e Berta si iscrive dunque in un ultimo tentativo di inserirsi in mondo che sta cambiando. Le strutture aristocratiche che avevano sostenuto per tre secoli l’egemonia tuscolana non trovano più spazio nei nuovi equilibri, mentre il conflitto tra comune e papato, tra impero e città, inaugura una stagione in cui Tuscolo diventa sempre più un simbolo del passato, fino alla sua definitiva cancellazione. Le unioni dinastiche restano poco incisive e manca una piena affermazione internazionale. Ciò inevitabilmente mette un freno alla loro potenza. E non avere abbastanza potere a Roma, dove il potere viene generato per essere distrutto e così generarne ancora, vuol dire farsi assorbire dal territorio e condannarsi a sparire.</p>
<p>La storia è certamente possedimenti e dinastie, documenti e atti ufficiali: eppure, coinvolge anche le pagine strappate e le pietre dissolte. Tuscolo, città cancellata, sollecita interrogativi che non si lasciano catturare da una sola prospettiva. Le vicende della sua trama esigono un metodo capace di incrociare piani differenti in un quadro generale strutturato: la storia politica e quella territoriale, le dinamiche del papato e quelle dei municipi, la memoria delle famiglie e la geografia delle rovine. Solo una lettura stratificata può permettere di recuperare quanto di solito resta ai margini: frammenti documentari, rapporti di forza, continuità istituzionali, residui topografici che raramente vengono messi in relazione e che, ricomposti, restituiscono una narrazione più ampia e coerente.</p>
<p>Comprendere Tuscolo significa riconoscere che la storia non è un racconto lineare ma una costellazione di rimandi: poteri che si sovrappongono, diocesi che si spostano, alleanze municipali che mutano, famiglie che cambiano nome e ruolo per sopravvivere all’estinzione giuridica del proprio territorio. Una strada che devia, un titolo episcopale che sopravvive sospeso, un toponimo che riaffiora, sono tracce nelle quali attingere il senso unitario di una memoria discontinua. Tuscolo, pur cancellata, continua a parlare nelle città che l’hanno sostituita, nei vuoti che ha lasciato e nelle forme nuove che ha costretto a inventare. La sua storia non è scomparsa: si è soltanto disseminata. Quanto ci soccorre è che ad essere archivio vivente sono proprio le città, anche quelle dissolte. E il suo sguardo è, propriamete epocale.</p>
<p>Tra gli sguardi che sembrano gurdare più in là dell’opinione che i moderni hanno degli antichi, Marco Tullio Cicerone. Pochi hanno esaltato le virtù di Roma e ne hanno deprecato la dissoluzione come lui. E vive a Tuscolo, scrivendovi una delle opere fondamentali, le <em>Tuscolanes Disputationes</em>. Suscitate da circostanze personali e politiche tragiche, dopo la morte della figlia Tullia e mentre si consolida la dittatura di Giulio Cesare. Il tono è consolatorio, ma Cicerone è consapevole che il suo mondo è finito: le istituzioni repubblicane in cui credeva sono destinate a crollare.</p>
<p>Mentre assiste allo loro fine, ci racconta che la morte non è un male, che il dolore può essere superato, che passioni quali ira, desiderio, paura sono malattie dell’anima, che la virtù è sufficiente alla felicità, e che il saggio vive libero anche nella sventura. Nella filigrana, Platone, Epicuro, gli Stoici: la morte non è da temere perché o è dissoluzione, e dunque nulla, oppure è trasformazione dell’anima verso una condizione migliore, e quindi evviva. Nulla resta, tranne la virtù con cui affrontiamo ciò che è destinato a perire. Tutte cose belle, buone e giuste, che a tratti sembra dire quasi per consolare noi dal vederlo così affranto. Tra le pagine, Tullia. La sua morte irreparabile. E il suo futuro politico. Assente.</p>
<p>Guardandola da Tuscolo, Cicerone vede Roma che cambia e lentamente si autodistrugge. Ignora che in un’epoca futura Tuscolo, che domina Roma dall’alto, finirà schiacciata da Roma stessa. Il dramma è cosmico: lo stesso luogo che per per lui è dedicato alla meditazione sulla fragilità umana, finirà esso stesso ridotto in polvere. Involontariamente, la distruzione di Tuscolo diventa la conferma estrema della sua filosofia. Tuscolo, sua dimora diletta e futuro luogo di rovina, diventa così qualcosa di più di un paesaggio perduto, e si rivela quale luogo dell’anima in questo: nessuna cosa umana è più solida della meditazione sulla fragilità delle cose umane. «<em>Nulla res humana firmior est cogitatione de fragilitate humana»</em>: così avrebbe detto Cicerone, anche se non l’ha mai scritto. Non avrebbe neanche immaginato l’incalzare di Tuscolo verso la distruzione.</p>
<p>1167, giorno di Pentecoste: Tuscolani e imperiali vincono contro il Comune di Roma la battaglia di Prataporci, e il Barbarossa riconferma simboli e insegne. Tuttavia, la tensione tra i poteri è netta e il rischio di rappresaglie e vendette è certo. La scansione degli eventi procede verso tale definizione in maniere incalzante, drammatica e anche piuttosto confusa. La strategia è semplice, puramente difensiva: disfarsi di tutto al più presto. Nel 1169 Raino scambia Tuscolo con Giovanni Maledetto Prefetti con Monte Fiascone e Borgo San Flaviano; l’operazione è disperata, Giovanni abbandona Tuscolo, Montefiascone rifiuta Raino che viene quindi cacciato anche da Tuscolo.</p>
<p>Nel 1170 la popolazione di Tuscolo si consegna al papa. Nel 1171 Raino formalizza la rinuncia al titolo di Conte di Tuscolo. Nel 1179 Raino cede Lariano ad Alessandro  III in cambio di Norma e <em>Vicolo</em>, ed è tradizione storiografica dubbia ma indicativa che Cencio e Oddone Frangipane permutino Terracina e <em>Circegium</em> con Monte Cavo e <em>Tusculanum</em>. Raino è un uomo in fuga che non può lottare per riaffermare il suo potere e cerca di negoziare per sopravvivere con accordi disperati fatti quasi di nascosto. La sua caduta è rapida e netta. Non è destinato a sopravvivere agli eventi.</p>
<p>Nel 1179 Alessandro III emette una bolla da Tuscolo; muore nel 1181. Nello stesso anno, Clemente III Scolari concede al Senato Romano l’abbattimento delle fortificazioni tuscolane; con tale accordo la Chiesa sembra allearsi con il Comune di Roma secondo una strategia a lungo termine finalizzata a cancellare le strutture civiche della città tuscolana e ridisegnarne il territorio a proprio profitto in termini di legge. La distruzione di Tuscolo non fu soltanto un atto di guerra, ma un procedimento normativo articolato. In tale procedimento, una strage. 1183: Cristiano di Magonza e mille dei suoi soldati muoiono per un avvelenamento dei pozzi nei campi militari di <em>X militaria ad urbe</em> (Vermicino). Nell’acqua ci hanno messo le carogne, è ‘<em>vermicina</em>’.</p>
<p>La <em>Pax Romana</em> del 1188, emanata da papa Clemente III, Senato e Popolo Romano intende normalizzare, seguendo tali intenti, i rapporti tra papato e Comune, facente funzioni di garante il vescovo cardinale di Ostia. Le direttive sono semplici e chiare: città e fortificazioni di Tuscolo devono essere demolite, ‘<em>diruantur</em>’, ed è proibito ricostruirle, ‘<em>non reficiantur</em>’. La città è destinata alla ’<em>sparitio’</em>. È uno dei rari casi medievali documentati di eliminazione giuridica completa di un’entità urbana. Ne spariscono corpo civico, autorità, continuità territoriale, nome. Nella <em>Pax Romana</em> sussiste anche il divieto di ospitare una guarnigione imperiale. Non è espresso, ma è ragionevalmente ipotizzabile che la sede vescovile fosse rimasta vacante. Nel 1189 Barbarossa parte per le Crociate; da parte sua, il figlio Enrico VI sta preparando la propria incoronazione ed è coinvolto nei compromessi tra Comune e papato.</p>
<p>1191. Il vuoto la avvolge e vi risiede. Non ha più identità. Non ha neppure un nome. Solo tracce toponomastiche e ruderi disseminati. La sua personalità giuridica e normativa viene cancellata e il suo nome quale soggetto politico e territoriale viene soppresso. Il territorio viene assorbito nel patrimonio lateranense e in parte nella giurisdizione romana. Gregorovius lo definisce come «<em>il più completo annientamento di una città nel Medioevo italiano, l’unico esempio medievale romano di</em> damnatio memoriae <em>civica</em>». Nei documenti pontifici del secolo successivo è così citata: «<em>locus qui fuit Tusculum</em>».</p>
<p>La criticità di Tuscolo emerge anche dalla sua fine: la città non viene eliminata in seguito a conflitti locali, ma a causa di un riassetto di poteri, che si celebra in una Pasqua che culmina nel martedì 17 aprile 1191. L’impero acquisisce nuova e ingente composizione territoriale attraverso l’unione dinastica tra Hohenstaufen e Normanni di Sicilia celebrata da Enrico VI e Costanza d’Altavilla: serve un’incoronazione. Il papato, dopo un ventennio di esilio, rientra a Roma con Celestino III Orsini, acerrimo rivale dei Tuscolani, e deve regolare i conti personali e quelli della Chiesa: serve sede ed autorità. Il Comune di Roma mira a consolidare la propria egemonia controllando la moneta e gli assi viari del territorio: serve spazzare via la concorrenza. Per questo nuovo ordine del mondo, Tuscolo rappresenta un nodo strategico da eliminare. Alla sua dissoluzione avrà forse eredi, ma non continuatrici: le città che le succederanno vivono e vivranno della sua assenza.</p>
</section>
<section id="linfluenza" class="level2">
<h2 class="anchored" data-anchor-id="linfluenza">2. L’influenza</h2>
<p>Nei tre secoli della loro parabola storica i Conti di Tuscolo costruirono un sistema di domini e influenze che costituì uno dei nuclei politici più solidi dell’area romana. Il loro potere si radicava nel comprensorio tuscolano oggi detto dei Colli Albani, e il controllo territoriale è documentato in particolare nei siti corrispondenti agli attuali comuni di Frascati, Grottaferrata, Monte Porzio Catone, Monte Compatri, Rocca Priora, e, in misura variabile, Colonna e Rocca di Papa. Questo insieme di castelli, fortificazioni e nuclei monastici, organizzati attorno alla città di Tuscolo, formava un’area strategica che coincide in larga parte con il territorio dell’odierna diocesi suburbicaria di Frascati, erede dell’antica sede di Tuscolo e di Labico-Quintanense.</p>
<p>L’influenza dei Tuscolani, tuttavia, oltrepassava il dominio territoriale e, come è nei privilegi di nobili e clero, esercitano determinante influenza gestendo una vasta serie di uffici pur senza intrattenere sempre un controllo diretto. In epoche e modalità diverse, la loro autorità politica, militare o ecclesiastica si diresse per contiguità e pertinenza anche su territori che oggi corrispondono ai comuni di Marino, Castel Gandolfo, Albano, Ariccia, Genzano, Nemi, Lanuvio, Lariano, Artena. In questi casi non si trattò sempre di possesso feudale stabile, ma piuttosto di una rete più elastica di alleanze familiari, diritti di decima, controllo di vie consolari, protezione di comunità monastiche o influenza sulla nomina dei vescovi locali. Tale tessuto di relazioni consentiva ai Conti di Tuscolo di mantenere un’egemonia che univa la dimensione territoriale a quella ecclesiastica, sostenuta dalla loro capacità di produrre cardinali e pontefici e di agire come interlocutori privilegiati della Curia romana.</p>
<p>L’area palestrina, che oggi corrisponde comuni quali Gallicano, Zagarolo, Cave, Palestrina (che comprende anche Genazzano, Olevano e altri centri al tempo non documentati) è una zona di confine dominata dai Crescenzi, che soltanto in seguito sarebbe entrata nella sfera di azione dei Colonna. Da parte loro i Crescenzi, che si dividono in numerose ramificazioni, discendono anch’essi da Teofilatto per via di Teodora I, sorella minore di Marozia; le famiglie si contendono lungamente il potere su Roma e sul territorio prenestino e tiburtino, si disputano le cariche papali e quindi tanto i ruoli fiduciari quanto le ostilità da intrattenere con le potenze imperiali. Velletri ha una propria struttura municipale precomunale, la cui figura principale è quella del vescovo; ciò permette relazioni che si sviluppano dopo Benedetto IX. Tivoli, dotata di spiccata autonomia, centrale nelle dinamiche regionali per peculiarità politiche, giuridiche e fiscali, fornisce agganci quando diventa più pressante la ricerca di egemonia territoriale da parte del Comune di Roma. Con Subiaco, il rapporto trova articolazioni in rapporti interni a clero e ai monasteri in convergenze o divergenze di interessi.</p>
<p>Nel suo complesso, il sistema tuscolano costituì una forma avanzata di signoria baronale: compatta nei suoi centri principali, mobile nelle sue proiezioni esterne, e capace di integrare il controllo del territorio con l’esercizio del potere spirituale e istituzionale. È in tale equilibrio tra dominio locale e centralità curiale che si riconosce la peculiarità dei Conti di Tuscolo nella storia dell’Italia medievale. La sua comprensione, oltre a restituirci la città scomparsa, permette anche la decodifica della storia “nascosta” di Roma.</p>
<p>Nella piena espressione della loro potenza, i Conti controllavano gran parte di questo territorio, il cui principale elemento di strutturazione era organizzato attraverso un sistema di torri che si innervava nella rete viaria e ne seguiva le caratteristiche. I collegamenti tra Tuscolo a Roma sono principalmente su quattro direttrici che seguono parzialmente le vie consolari e in alcune tratte possono incrociarsi o sovrapporsi. Le torri ne scandiscono i punti nodali.</p>
<p>La via Labicana, grossomodo corrisponde all’attuale Casilina, importante direttrice delle basiliche cristiane ma anche gli eserciti in marcia. La via Tuscolana vi conduce e ne porta il nome, ma non appartiene alle strade consolari e mantiene per lungo tempo carattere secondario. La via Latina corrisponde parzialmente l’attuale Anagnina, ed è strada decisiva nei traffici verso il sud. La via Appia antica è la <em>Regina Viarum</em> e via sacra dei Romani, e lambisce Tuscolo a distanza. Le strade erano segnate da numerose torri, che in una mappa di Eufrosino della Volpaia degli inizi del sec.&nbsp;XVI, comunque tarda rispetto al periodo di nostro interesse, sono enumerate in circa 200.</p>
<p>Molte torri sono andate perdute, altre sono in rovina, alcune sono ancora visibili in forme differenti. Quelle che sorgono con certezza in un periodo successivo, oppure risultano estranee all’influenza tuscolana, sono omesse dalla considerazione a meno che non possano trovare utilità per effettuare alcune precisazioni. Riconoscere lo sviluppo delle fortificazioni, di difesa militare, di semplice avvistamento o anche di carattere commerciale e di dazio, all’interno di un sviluppo urbanistico e amministrativo come l’attuale, molto lontano dall’epoca medievale, può risultare piuttosto complesso ed è certamente irto di insidie. Tuttavia, delle ipotesi sono comunque necessarie, e bisogna sempre ricordare come per tre secoli i Conti di Tuscolo siano stati il gruppo di potere più rilevante di Roma.</p>
<p>La via Labicana è anche la direttrice che maggiormente espone Tuscolo agli attacchi militari, e infatti è scenario di scontri decisivi sia nella Roma antica che in quella medievale. Sul suo versante, al tempo delle Guerre Latine, nel 496 a.C. circa, vi si svolge la Battaglia del Lago Regillo, «<em>in agro Tusculano</em>» dice Livio e tuttavia dalla localizzazione incerta e ancora fortemente dibattuta, così come cruenta fu la battaglia e incerte sono le fonti. Sospesa tra storia e leggenda nell’intervento dei Dioscuri, divinità tuscolane evocate da Roma a favore delle proprie sorti belliche. Nella battaglia si contrappongono l’esercito repubblicano e quello che sostiene Tarquinio il Superbo, di cui un alleato decisivo è il dittatore di Tuscolo Ottavio Mamilio, sposo di Anicia figlia del re. Una guerra persa, che però portò pace: seguì il <em>Foedus Cassianum</em>, che pur riconoscendo a Roma la supremazia estese a Tuscolo e alle città del Lazio i diritti di cittadinanza romana, inoltre prolungando di un giorno le <em>Feriae Latinae</em>. E tuttora a Roma, sulla via Anicia, c’è sul muro una lastra di marmo bianco con un’aquila scolpita, che sembra omaggiare la figlia del re ribelle e la sua stirpe, la <em>gens Anicia</em>.</p>
<p>Sempre sulla direttrice della Labicana, durante il Medioevo, nello stesso periodo delle lotte tra i Comuni del Nord e Federico Barbarossa, nel 1167 le truppe imperiali guidate da Cristiano di Magonza e Rainaldo di Dassel e quelle dei Tuscolani di Raino e fratelli sconfiggono le armate del Comune di Roma nella battaglia che Sicardo riporta quale <em>apud Montem Portium,</em> chiamata perlopiù Battaglia di Prataporci. Una battaglia forse obbligata, conclusa dai Tuscolani con una vittoria che infierì ai 10.000 municipali, ai quali si aggiugevano ben noti esponenti delle famiglie patrizie romane Orsini, Savelli, Frangipane e Annibaldi, compreso pure qualche parete, più di 1.000 morti e circa 2.000 prigionieri. Una battaglia che sarebbe stato meglio non vincere: le truppe municipali si sarebbero vendicate, il supporto imperiale non sarebbe stato sempre disponibile. Da Roma la Labicana procedeva verso l’entroterra a partire da Porta Esquilina, oggi chiamata Arco di Gallieno (presso Piazza Vittorio), da cui dipartiva anche la Prenestina, sotto il cui arco la tradizione popolare vuole siano state appese le teste dei cittadini tuscolani dopo l’assedio. Andiamo verso Tuscolo partendo da qui, e percorriamo tutte le strade di riferimento.</p>
<p>Al tratto urbano della Labicana si sovrappone la più recente Casilina. La sede vescovile di Labico-Quintanense, fortemente legata alla vicenda della Tuscolo medievale, Elena madre di Costantino imperatore ebbe qui residenza, ricevendo poi il mausoleo detto Torre delle Pignatte, da cui il toponimo Tor Pignattara. La villa era chiamata per le dimensioni <em>Centum Cellae</em>, suoi quale numerosi impiantati vennero occultati con lo sviluppo dell’aereoporto di Centocelle del 1926, il primo in Italia. È quindi attribuibile ai Conti la Torre propriamente detta di Centocelle, già Torre di San Giovanni in quanto appartenuta all’omonima basilica, visibile al IV miglio (sulla via Palmiro Togliatti) e databile alla fine del sec.&nbsp;XII. Alla basilica di San Giovanni e allo stesso periodo appartiene pure la struttura fortificata di Tor Tre Teste sulla via Prenestina, collegata ai Crescenzi, rivali dei Conti, che inizialmente prevalsero sull’area prenestina; in seguito, vi subentrarono i Colonna, discendenti dei Tuscolani.</p>
<p>La Labicana raggiungeva Tuscolo da Nord-Est per un percorso ampio e piuttosto diretto disseminato di strutture di vario tipo, alcune notevoli altre non facilmente individuabili. Al VII miglio della Labicana, anche la torre che oggi chiamiamo Torrenova apparteneva con diverso nome ai Crescenzi; in un altro contesto storico, apparterà ai Cenci e quindi agli Aldobrandini. Siamo in una plausibile zona di influenza tuscolana a Colle Carcariola, presso lo snodo che porta a Tuscolo conosciuto come via di Vermicino; nei pressi, a Torre Maura, è stata creduta erroneamente torre una tomba laterizia del II sec.&nbsp;d.C. con cella funeraria inferiore ora interrata, mentre è suscettibile di rientrare almeno inizialmente nelle fortificazioni tuscolane una delle rovine delle Due Torri (Giardinetti-Tor Bella Monaca) risalenti al XII-XIII sec., così come lo è il rudere a base romana del casale fortificato di Caminetti (Torrenova). Circa all’VIII miglio della Labicana, dove oggi è Torre Gaia, che prende il nome da una costruzione del 1932, viene chiamata Torraccio una tomba romana a torre incorporata nel casale di Grotte Celoni riconducibile alle funzioni di fortificazione; nei pressi, un diverticolo passa per Pantano Secco per arrivare via Cocciano a Frascati.</p>
<p>Nell’epoca precedende la distruzione di Tuscolo non esisteva ancora Torre Jacòva, costruita dai Colonna verso il sec.&nbsp;XIV. La via attraversa la stazione di cambio di Labico quintanese (X miglio), la <em>Labicum novum che</em> aveva accolto accolto i deportati di <em>Labicum vetus</em> (XV miglio) soltanto lambita dalla Labicana che a tale altezza si dirige con un diverticolo verso Tuscolo. La Casilina procede verso Capua (Casilinum), a tratti sovrapposta a quella che era la via Latina. A 60 chilometri da Roma, su un’altura a ridosso dei Monti Ernici sorge un sito di origine romana chiamato dalla fine del XII sec.&nbsp;Castello Caetani. Nel 529 ci sosta in viaggio verso Montecassino il fondatore del monachesimo San Benedetto di Norcia, tra gli insospettabili discendenti della pur sempre sorprendente <em>gens</em> Anicia. Tra i sec.&nbsp;IX e XII appartiene alla famiglia di Teofilatto, capostipite della stirpe in seguito nota come Conti di Tuscolo.</p>
<p>La via Tuscolana rappresentava una strada minore, pertanto le fortificazioni si collegano soltanto in parte al suo asse che da Roma procede in direzione Nord-Est, ma vengono rubricate al suo riguardo in quanto individuabili a partire dal Raccordo Anulare (direttamente in indicazione chilometrica, data l’assenza della più vetusta indicazione in miglia). Tor Vergata, che risulta scomparsa, è particolarmente incerta come attribuzione, pur non potendone escludere una passata rilevanza, data la prossimità alla zona di più stretta pertinenza. Trova quindi evidente importanza strategica negli accessi a Tuscolo, dopo il bivio che congiunge la via Tuscolana alla via Latina, la Tor di Mezzavia, a metà strada tra la città di Frascati e le mura Aureliane di Roma. Eretta sui ruderi di una villa imperiale, alla fine del sec.&nbsp;XII appartiene agli Annibaldi, congiunti dei Tuscolani pur se parte dei coalizzati contro loro. La torre ora visibile risale al sec.&nbsp;XIII, quando la spartizione è compiuta; stessa datazione ha la Torre dei SS. Quattro, nel quartiere oggi chiamato di Terranova, visibile dal km 13.500 della Tuscolana. Confusa tra le case della speculazione edilizia e provvista di merlature ghibelline che possono farsi risalire alla protezione accordata a Tuscolo dal Barbarossa, è appartenuta all’omonimo monastero e in seguito agli storici nemici di Tuscolani e Colonna: gli Orsini, dei quali il pontefice Celestino III è il principale responsabile della distruzione di Tuscolo.</p>
<p>Originariamente una mulattiera, la Tuscolana è stata riadattata ad una strada moderna con maggiore efficacia rispetto alle strade consolari, mantenendo comunque aperture su percorsi più antichi. Circa al km 20 della via, un diverticolo sulla destra conduce al monastero fortificato detto di <em>Hierusalem</em>, da cui il toponimo <em>De Salé</em>. Il monastero si sovrappone al mausoleo di Lucullo in un complesso conosciuto come Torrione Micara, accertato patrimonio tuscolano laddove nel 1017 viene concesso all’abate Pietro di Montecassino da una bolla emanata dal pontefice Benedetto VIII dei Conti di Tuscolo. Tale strada procede nell’entroterra ricongiungendosi alla via Latina e da qui alla Mola Cavona. Arrivati al Santuario della Madonna di Capocroce, si procede, e a destra ci si ricongiunge alla via Latina, mentre a sinistra si raggiunde Tuscolo una strada che in pochi metri si biforca. Voltando poco dopo sulla destra, un diverticolo si arrampica lambendo l’antica Frascati per raggiungere quella che è conosciuta la Salita dei Cappuccini, e da lì penetrare a Tuscolo. Invece, il tratto che procede si innesta sulla via Maremmana III, poi rinominata Gregoriana, prosegue per Monte Porzio e si ricollega a Tuscolo passando per l’Oratorio di Sant’Antonino riallacciandosi in parte a tracciati della Latina antica.</p>
<p>La via Latina prende corso dalla porta omonima. Leggenda vuole sia stata rifugio di Saturno quando venne detronizzato dal figlio Giove. Adorna di cristogramma e di croce greca, sormantata da un’iscrizione che ricorda il diritto di essere liberi che accompagna chi la varca, memore delle disposizioni del <em>Foedus Cassianum</em>. Dopo il sec.&nbsp;XIII prese anche il nome <em>Porta Libera</em>, a dispetto del quale fu gravata dalle gabelle che Comune e Chiesa si disputavano, ed è rimasta spesso chiusa, anticamente per epidemie di peste e recentemente per motivi di traffico, cadendo così in disuso. Nei pressi, la chiesa di San Giovanni a Porta Latina, e nella vicina cappella di San Giovanni in Oleo l’evangelista Giovanni subì il martirio. Tradizione popolare vuole che la chiesa venne edificata nel sec.&nbsp;V da papa Gelasio sopra un tempio dedicato alla dea Diana utilizzandone le colonne di spoglio. Nei sec.&nbsp;X-XII è strettamente legata ai Tuscolani.</p>
<p>La via Latina costeggia la valle della Caffarella, corridoio naturale verso la limitrofa via Appia. Circa al V miglio, visibile lungo la linea ferroviaria Roma-Frascati presso Ciampino, si trova il Torraccio della Marrana o dell’Acqua Sotterra, citato in una bolla del 1122 di papa Callisto II dei Conti di Borgogna per l’adduzione attraverso una condotta dell’acquedotto Claudio dell’acqua Crabra, poi detta Mariana e quindi fosso della Marrana, verso gli Orti di San Giovanni, dove formava un laghetto. Questa acqua scorreva parallela alla via Latina formando un fiume dal quale la Marrana viene ricavata artificialmente. Il fiume dell’Acqua Crabra, che proprio in seguito a tali lavori viene interrato, costituiva un confine tra Tuscolo e Roma il cui controllo fu decisivo nella lunga competizione delle due città per il dominio sulla Campagna. Il controllo sul Torraccio, a quanto è lecito dedurre, ne fu una premessa.</p>
<p>L’acqua Mariana sgorgava nella valle Marciana sovrastata, dove oggi si biforca l’Anagnina, dal Castello di Borghetto, anticamente attraversato dalla strada, importante dominio tuscolano poi passato ai Savelli, non lontano dalle catacombe <em>Ad Decimum.</em> A tale altezza, un diverticolo sulla destra raggiunge l’Appia attraverso la Mola Cavona. Circa a quello che (con una certa sfasatura rispetto al nome delle catacombe) viene misurato come VIII miglio, un altro diverticolo percorre via del Fico e quindi all’altezza del XII miglio ascende attraverso la Via dei Sepolcri a Tuscolo da Sud-Est. Già dopo l’impero romano, il tratto più tortuoso che conduceva a Capua venne abbandonato e lasciato all’incuria; nel medioevo progressivamente la Casilina si sovrappose a tratti della Latina e alla Labicana fondendole insieme. Il percorso della Latina collinare si fermò ad Anagni, assumendone il nome.</p>
<p>La via Appia antica parte da Porta Capena (ruderi presso Porta San Sebastiano) e procede verso Sud. Tra le probabili pertinenze tuscolane, l’area del circo di Massenzio e della tomba di Romolo, a confine con la via Ardeatina. L’Appia attraversa strutture fortificate facilmente riconoscibili presso il Mausoleo di Priscilla, la Tomba di Cecilia Metella, la Villa dei Quintili, Casal Rotondo, Torre Selce, e <em>Castrum Bovillae</em> (Frattocchie), distrutta dai Saraceni nel IX sec., dove l’Appia incrocia la Mola Cavona che a sinistra una parte riporta sulla via Latina per raggiungere anche la Tuscolana, mentre a destra imbocca la Nettunense. Le strutture fortificate dell’Appia sono comprese nel tratto tra il II e il XI miglio, la cui intera area è nel XI sec.&nbsp;proprietà dei Conti di Tuscolo. La strada percorre veloce e rettilinea la Campagna laziale meridionale, e nel tempo ne viene alterato il tracciato, spostandolo più in basso rispetto a quello che ora procede per la via dei Laghi. Attraversa i centri abitati dei Castelli più a Sud, quindi i monti Lepini e la palude Pontina dove, approssimandosi alla fine delle loro vicende, i Conti possiedono Ninfa e Norma. In origine, come la Casilina e la Latina, l’Appia arrivava a Capua; dal III sec.&nbsp;d.C. prosegue fino a Brindisi, porto per la Grecia.</p>
<p>Restiamo a Roma per trovare sulla Labicana i riferimenti delle due diverse sedi dello stessa sede vescovile <em>suburbicaria</em>, esterna alla città, che conosce diversi spostamenti di sede e cambiamenti di denominazione. Nel 313 è ‘<em>episcopus ad Quintanas</em>’ San Zotico, tra gli ebrei convertiti da San Paolo; il successore è Fortunato, il cui nome appare nell’iscrizione votiva scoperta a Grottaferrata per cui ‘<em>Semper cresc in via divina</em>’. La diocesi procede senza che i suoi esponenti lascino traccia nei vari concili e senza che siano citati nell’epistolario di Gregorio Magno dai tempi di Costantino all’VIII sec.&nbsp;In tale periodo la sede potrebbe essere stata trasferita dai pressi da Labico Quintanese alla zona di <em>Ad Dos Luaros,</em> continuando comunque a comprendere la stazione di cambio a <em>statio ad Quintanas</em>, e quindi Labico e Tuscolo, e inglobare anche la diocesi scomparsa di Subaugusta; nel IX sec.&nbsp;comprende anche la diocesi di Gabi. È questa la sede che accompagna la storia medievale di Tuscolo, dall’affermarsi al trionfo fino alla scomparsa.</p>
<p>Il vescovo labicano Lunisso (o Egidio), nominato cardinale e quindi inviato quale missionario in Polonia da Giovanni XII, il figlio di Alberico II, prende parte a due sinodi cruciali del X secolo, entrambi segnati dal conflitto tra il papato e l’impero durante il drammatico scontro tra il pontefice e l’imperatore Ottone I. Tali assemblee rivelano spaccature destinate ad approfondirsi e definiscono, più di molte altre, la natura dei rapporti tra autorità spirituale e potere secolare, che rappresenta il crinale su cui Tuscolo giocherà la sua fortuna assumendosene comunque tutti i rischi.</p>
<p>Il sinodo del 964 nasce come risposta diretta a quello del 963, celebrato sotto la forte pressione dell’imperatore, che aveva deposto Giovanni XII per sostituirlo con Leone VIII, un protoscrinariom cioè un funzionario del Laterano estraneo agli ordini sacri ma politicamente affidabile. La sua elezione, era stata sostenuta soltanto da una parte del clero e non aveva ottenuto l’acclamazione popolare, risultando così priva di legittimità per la tradizione romana.</p>
<p>Il concilio del 964 assume una linea netta: annulla ogni atto del sinodo precedente, dichiarando la nullità della deposizione di Giovanni XII, l’illegittimità dell’elezione di Leone VIII, la invalidità di tutte le ordinazioni da lui conferite. È una sfida aperta al Privilegium Ottonis, che prevedeva l’approvazione imperiale per l’elezione pontificia. Accanto a tali decisioni, il sinodo introduce anche un canone disciplinare che interdice ai laici l’accesso al presbiterio durante la celebrazione eucaristica, riaffermando la necessità di delimitare con precisione gli spazi del potere sacro e di quello profano.</p>
<p>Tuttavia, la situazione precipita. Alla morte di Giovanni XII, il clero romano elegge Benedetto V, detto il Grammatico, stimata figura di studioso e anche di forte mediazione laddove aveva sostenuto Leone VIII senza però compromesso dalla restaurazione di Giovanni XII ripresentatosi al soglio dopo un breve esilio in Corsica. L’imperatore interviene nuovamente con le armi e con la penna di Liutprando di Cremona. Questi trasforma gli eventi in un modello propagandistico destinato a lunga fortuna; la pressione militare di Ottone porta alla convocazione del sinodo lateranense del 965, che depone Benedetto V, ribadisce Leone VIII come papa e invia il Grammatico in esilio ad Amburgo, dove viene comunque trattato con rispetto.</p>
<p>La sequenza dei due sinodi mostra con chiarezza la fragilità della libertà elettiva romana e il crescente peso dell’autorità imperiale negli affari della Chiesa. Per un vescovo presente a quelle discussioni, Lunisso, o quale altro fosse il suo nome, la partecipazione implicava una scelta politica precisa. Il paradosso è che, in un contesto talmente instabile, tutti i vescovi finiscono per assumere ogni linea, salvo poi vederla mutare alla successiva assemblea. Il forte potere che Alberico aveva auspicato per suo figlio non si è realizzato, lasciandolo quale compito alle successive generazione dei discendenti di Teofilatto.</p>
<p>Nel 978 compare la menzione di Giovanni I, vescovo di Labico. Da quattro anni siede sul soglio pontificio Benedetto VII, vescovo di Sutri e accreditato ai Conti di Tuscolo, chiamato a pacificare una Roma segnata dalle tensioni con i Crescenzi che avevano sostenuto l’antipapa Bonifacio VII, già noto come il diacono Francone. Quest’ultimo, deposto nel 974, aveva trovato rifugio nell’Italia meridionale bizantina; il suo nome, registrato nei dittici liturgici dell’Impero, suggerisce la possibilità di un qualche grado di riconoscimento o appoggio da parte di Costantinopoli. Non si tratta necessariamente di un coinvolgimento diretto di Basilio II, che all’epoca è impegnato in ben altre convergenze politiche, ma di un pragmatismo di equilibri: per Bisanzio, offrire sponda a un oppositore degli Ottoni poteva contribuire a indebolire l’egemonia imperiale sulla città di Roma.</p>
<p>Sul piano dinastico, si deve ricordare che nel 972 sono celebrate le nozze di Ottone II con principessa bizantina Teofano Scleraina, segno di un contesto diplomatico fluido e ambivalente. Ma in questi anni la lotta rimane aperta. Alla morte di Ottone II, nel 984, Bonifacio VII rientra a Roma, conquista il Laterano e depone Giovanni XIV di Pavia, uomo degli Ottoni e arcicancelliere imperiale. L’eccesso della sua azione politica e delle sue violenze, tuttavia, provoca la reazione dello stesso Giovanni Crescenzio, che l’anno successivo concorre a deporlo nuovamente. Intanto, a Oriente, l’Impero è saldamente guidato da Basilio II, che continua la sua linea di forza, pur senza un intervento diretto nella vicenda romana. In questo stesso contesto, la presenza di Giovanni I è sobria ma eloquente. Nel 978, egli sottoscrive una bolla papale a favore della Chiesa di Tivoli. L’atto, modesto nella forma, testimonia come, in un tempo di antipapi, fazioni, dinastie e influenze straniere, la rete locale delle diocesi, dei vescovi e dei territori resti un elemento essenziale nella trama altomedievale.</p>
<p>Benedetto, che ricopre la cattedra di Labico tra il 998 e il 999, resta figura avvolta in un cono d’ombra: non sopravvivono atti che ne documentino l’origine, il casato o la traiettoria ecclesiastica. Questa lacuna, collocata immediatamente prima della piena affermazione civile ed ecclesiastica dei Conti di Tuscolo, invita a interrogarsi e ad aprire lo spazio della congettura. Mancano infatti le testimonianze che normalmente permetterebbero una ricostruzione solida, quali bolle, sottoscrizioni conciliari, necrologi capitolari, e ciò spinge a seguire tracce indirette.</p>
<p>Un indizio, per quanto tenue, emerge laddove genealogia e nome si sovrappongono: nel 1012 Teofilatto II il figlio di Gregorio I, capostipite della fase più potente della dinastia tuscolana, diviene pontefice come Benedetto VIII. Una tradizione storiografica incerta e non uniforme attribuisce a Teofilatto II il titolo onorifico di vescovo di Porto attorno al 1001. Sebbene tale notizia non sia sostenuta da documentazione coeva, testimonia la possibilità che la famiglia stesse già allora operando per occupare o indirizzare sedi episcopali strategiche nell’area suburbicaria.</p>
<p>La diocesi di Labico, in questi decenni sempre più attratta nell’orbita tuscolana, mostra infatti chiari segni di assimilazione progressiva agli interessi territoriali e politici della dinastia. In questo scenario, la figura del vescovo Benedetto, priva di identità definita e posta in un momento di transizione, potrebbe inscriversi in un disegno di consolidamento ecclesiastico preludio al controllo diretto delle sedi suburbicarie esercitato dai Tuscolani nei primi decenni dell’XI secolo.</p>
<p>L’ipotesi, priva di conferme documentarie, resta necessariamente speculativa. Tuttavia, in un periodo in cui le fonti sono rare, lacunose o volutamente omesse, soprattutto là dove il potere aveva più interesse che fosse così, la congettura ragionata diventa uno strumento utile: consente di riconoscere le logiche politiche e le pratiche dinastiche che, anche senza lasciare traccia scritta, hanno comunque operato e prodotto effetti reali sulla geografia del potere nel Lazio altomedievale.</p>
<p>Domenico, vescovo di Labico dal 1027 al 1037, aveva già avuto la carica di vescovo di Albano dal 1009 al 1014, e nel 1024 era stato nominato cardinale da Giovanni XIX dei Conti di Tuscolo, a sua volta figlio di Gregorio I. È una figura di rilievo nella Roma di inizio XI secolo, quando il papato oscillava tra autonomie locali, pressioni imperiali e conflitti tra fazioni cardinalizie.</p>
<p>Durante il pontificato di Benedetto IX, nipote dei suoi predecessori, Domenico figura tra i cardinali che nel 1024 avevano sottoscritto il privilegio della sede di Aquileia a danno di quella di Grado, testimoniando il suo coinvolgimento diretto nelle controversie ecclesiastiche di rango internazionale e nella difesa degli interessi del papato romano contro pretese concorrenti. Nel 1027, Domenico è presente al concilio romano in cui il vescovo di Perugia cede ogni diritto sul monastero di San Pietro, partecipando così attivamente alla gestione e regolamentazione delle proprietà ecclesiastiche: la sua presenza indica un ruolo di garante e mediatore della volontà papale, assicurando che le cessioni avvenissero in modo conforme alle esigenze della curia e ai diritti del pontefice. Al concilio è presente anche Bartolomeo abate di Grottaferrata, successore di San Nilo e figura molto vicina al pontefice.</p>
<p>Nel 1036, nell’ambito delle tensioni tra papato e autorità locali, Domenico è indirettamente coinvolto nelle iniziative di Benedetto IX contro le ambizioni autonomistiche di Ariberto, arcivescovo di Milano, che si intrecciano con la diplomazia imperiale di Corrado II il Salico. Il vescovo di Labico, come altri membri del collegio cardinalizio, funge da canale di contatto e supporto per il pontefice: sottoscrive documenti, media comunicazioni, avalla accordi e può aver facilitato l’implementazione delle decisioni papali sia a livello diocesano sia in contatti con dignitari imperiali. In sintesi, Domenico non si limita a un ruolo locale: le sue azioni consistono in supporto diretto alla politica pontificia, partecipazione a concili e sottoscrizioni di privilegi, controllo e gestione delle proprietà ecclesiastiche, mediazione nelle controversie tra sedi e, indirettamente, parte integrante della rete di potere ecclesiastico e diplomatico che media tra imperatore e papa. Tra i quali il conflitto è incipiente.</p>
<p>Giovanni II è vescovo di Labico nel 1044, anno della prima deposizione di Benedetto IX, operata da una congiura di nobili che elegge al suo posto Silvestro III Crescenzi. Roma attraversa un periodo di forte frammentazione interna, in cui nobiltà cittadina, cardinali e potere imperiale si intrecciano in un complesso gioco di alleanze, deposizioni e restaurazioni pontificie. Nel frattempo, il re e futuro imperatore Enrico III rivendica diritti di incoronazione e inizia a esercitare pressione sul papato e sulle fazioni nobiliari.</p>
<p>Nel concilio lateranense del 1044, il papa fa precedere Giovanni II a tutti gli altri cardinali e lo chiama «J<em>oannes Lavicanus nero poster episcopio</em>». Questa nomina, pur simbolica, gli conferisce un ruolo di garante della continuità familiare e di mediatore tra papato, nobiltà e fazioni cardinalizie. Giovanni II diventa così proiezione del controllo pontificio sulla curia e sul territorio, oltre a svolgere funzione di collegamento con la rete di potere dei Conti di Tuscolo, di cui Benedetto IX era espressione. La sua presenza al Laterano rafforza il prestigio della diocesi di Labico, mostrando come questa sia integrata nella gestione politica e simbolica del papato, soprattutto nei momenti di crisi istituzionale.</p>
<p>La figura di Giovanni II permette mediazione politica, legittimazione dinastica e supporto territoriale, rendendo Labico una diocesi suburbicaria chiave per il potere tuscolano, particolarmente strategica nelle instabilità del periodo. Nel 1045, Silvestro III, contestato dal popolo e politicamente fragile, scompare gradualmente dalla scena romana, mentre Enrico III si prepara alla futura incoronazione imperiale e alla guerra contro Benedetto IX. Le cronologie relative a Labico si fanno confuse, indicando un vescovo Bonizzone decisamente fuori quadro. Sarà pure per gli eventi che intercorrono, le cronologie relative a Labico si fanno piuttosto confuse, indicando negli anni introno al 1050 un vescovo Bonizzone decisamente fuori quadro; quanto è certo che il potere tuscolano trova epicentro nelle diocesi di Velletri e di Albano, e quindi nel municipio di Tivoli, in modi tra loro piuttosto diversi.</p>
<p>La complessità del periodo produce fratture persino nelle cronologie: il vescovo Pietro II di Labico appare in due sequenze divergenti, collocato ora tra il 1050 e il 1059, ora tra il 1057 e il 1062. Nella sovrapposizione delle date dell’episcopato di Pietro, affiora l’instabilità di un’epoca: il decennio in cui opera Pietro II è uno dei più instabili della storia romana, e il suo espiscopato diventa ago della bilancia. Su quel trono pontificio salgono in rapida successione Leone IX di Egisheim-Dagsburg, Vittore II di Dellenstain-Hichtsberg, Stefano IX già abate di Montecassino, Niccolò II di Borgogna (di cui il vescovo Pietro influenza l’elezione), e poi Alessandro II da Baggio. Tutti successori e oppositori di Benedetto IX, morto nel 1057 nell’abbazia di Grottaferrata senza aver mai rinunciato, almeno formalmente, al titolo di papa: un’ombra lunga che continua a pesare su ogni scelta.</p>
<p>Nel 1058 Pietro diventa uno dei principali oppositori all’elezione di Benedetto X, il candidato imposto dai nuclei più duri della nobiltà tuscolana. Un’elezione compiuta con le armi, che tenta di restituire ai Tuscolani la continuità della loro politica, ma il passato permette il suo restauro. L’opposizione del vescovo di Labico segna una svolta: testimonia la frattura crescente tra l’antico disegno tuscolano e il nuovo equilibrio che sta emergendo attorno ai riformatori. Il gesto anticipa la mutazione strategica della casata: dalla pretesa di controllare il papa alla scelta di diffondere la propria influenza attraverso sedi suburbicarie e incarichi ben collocati, come dimostrerà la presenza di Bonifacio dei Conti di Tuscolo a Albano, figura che incarna il nuovo corso della loro politica: meno frontale, più tattica, più adattiva. Ormai prossimo ad essere definito tuscolano proprio quando il periodo del papato tuscolano si è concluso, il vescovato di Labico diventa un campo dove le strategie della Roma riformatrice e quelle di Tuscolo si misurano, per ridefinire un mondo che sta cambiando.</p>
<p>I Tuscolani non sono semplici signori locali ed esercitavano potere sia laico sia ecclesiastico con una presenza strategica su tutto il territorio. Nel 1058 con la caduta di Benedetto IX il vescovo di Velletri Giovanni Mincio viene promosso a papa Benedetto X da una coalizione dei nobili romani Gregorio di Alberico fartello di Benedetto IX, Gerardo di Galeria, Ottaviano Crescenzi di Monticelli, che rappresenta l’ultimo sforzo dei baronati romani di riprendere il controllo del papato. L’influenza tuscolana è rintracciabile nel sec.&nbsp;X al tempo di Alberico, nel sec.&nbsp;XI si specifica determinando la figura stessa del vescovo, che risulta “<em>figlio di Guido, figlio di Alberico di Tuscolo</em>”, consentendogli i di rilanciare il proprio potere su Roma nonché di stabilizzare il settore territoriale che si estende verso sud, dove è forte l’alleanza con Salerno.</p>
<p>Il tentato golpe fallisce, a Roma si impone il partito riformatore. L’influenza dei baroni romani sugli episcopati suburbicari viene stabilita con da Eugenio III Paganelli con la normativa <em>unione aeque principaliter</em> per cui il vescovo di Ostia è automaticamente anche vescovo di Velletri. Le due diocesi rimangono distinte, ma condividono lo stesso vescovo. Non è assorbimento né fusione, ma una “tutela” politica. Se il tentativo di riconquistare il papato fallisce e l’influenza viene ridotta, Tuscolo continua ad amministrare patrimonio e competenze, e il rilancio si prepara non distante.</p>
<p>Infatti, la ricomposizione del potere tuscolano nella fase post-comitale avviene dal 1058 al 1068 presso la sede vescovile suburbicaria di Albano, e ne è responsabile Bonifacio dei Conti di Tuscolo, che si riorganizzano all’interno di un assetto che, se ormai non permette più forme dirette di signoria sulla Chiesa, può conferire alla curia di una città un ruolo politico nel processo di trasformazione della geografia del potere. L’ingresso di Bonifacio nel collegio cardinalizio come vescovo di Albano rappresenta la risposta a questa nuova fase: il tentativo di conservare influenza attraverso la gestione di una sede vescovile tradizionalmente parte integrante della macchina curiale e al contempo punto di controllo del territorio a sud-est di Roma.</p>
<p>La prima attestazione di Bonifacio risale ai concili romani del 1058, quando alla morte di Stefano IX parte dell’aristocrazia cittadina elegge Benedetto X, mentre il partito riformista converge sull’elezione di Niccolò II. Bonifacio è interessato alla mediazione, e sottoscrive gli atti conciliari con la scelta chiara di collocarsi nel campo della legittimità riformatrice come sostenitore della progressiva normalizzazione del processo elettivo, formalizzata l’anno successivo dal decreto <em>In nomine Domini</em>. I Tuscolani intendono allinearsi al nuovo corso, evitando l’isolamento cui erano stati esposti durante le turbolenze del pontificato di Benedetto IX.</p>
<p>Nel 1060 la consacrazione della chiesa della Rotonda di Albano trova una portata dell’atto che supera l’ambito liturgico e rappresenta la riaffermazione dell’autorità episcopale su un’area cruciale per gli equilibri di un territorio ancora sottoposto ai conflitti tra casate. Mentre il partito riformatore spinge verso la definizione delle giurisdizioni ecclesiastiche, tale consacrazione marca la volontà di stabilizzazione territoriale e testimonia il perdurare della capacità dei Conti di Tuscolo di esercitare, attraverso il proprio vescovo, influenza non trascurabile sulle comunità del loro tradizionale ambito di potere.</p>
<p>Inoltre, Bonifacio mostra la continuità del suo ruolo all’interno della Curia e la sua piena integrazione nelle direttive papali figurando tra i sottoscrittori degli atti del 1068 emanati da Alessandro II. L’impegno nell’ambito conciliare sottolinea il suo contributo all’attuazione della politica di riforma, lotta alla simonia, controllo delle ordinazioni, definizione delle competenze episcopali. La traiettoria di Bonifacio evidenzia l’evoluzione delle strategie dei Conti di Tuscolo nel quadro del papato riformatore: da protagonisti della scena pontificia, essi diventano attori intermedi, capaci ancora di incidere attraverso sedi suburbicarie e cariche cardinalizie. Bonifacio rappresenta quindi un punto di equilibrio tra potere dinastico, responsabilità pastorale e appartenenza al nuovo ordine istituzionale della Chiesa. La sua figura mostra come, anche dopo la fine dell’acme della loro influenza, i Tuscolani abbiano continuato a partecipare alla vita politica della Curia e al governo del territorio, adattandosi al mutato contesto e contribuendo, seppur indirettamente, alla stabilizzazione tanto della regione tuscolana quanto degli equilibri di potere.</p>
<p>Il primo vescovo di Labico a ricevere e a riconoscersi anche l’appellativo <em>Tuscolaniensis</em> è Giovanni III, secondo la Patrologia Latina in carica dal 1063 al 1088. Creato vescovo probabilmente da Alessandro II di Baggio, atttraversa il periodo del motore della riforma Gregorio VII di Soana, Vittore II di Montecassino che deve contrastare l’antipapa Clemente III Giberti fedelissimo dell’imperatore Enrico IV, Urbano II de Lagery che da Clermont indice le Crociate alle queli Roma rimane sostanzialmente estrenea almeno fino all’insediamento dei Templari del secolo successivo. Da parte sua, sede vescovile tuscolana indica esclusivamente un’area di giurisdizione, e non è mai stata sopra la collina di Tuscolo.</p>
<p>Da parte loro, ai Tuscolani resta il dominio sul territorio, a sua volta sottoposto a suddivisione e ad assottigliamento. Nel 1090 le spartizioni patrimoniali coinvolgono due figlie di Agapito dei Conti di Tuscolo, che vanno in sposa una ad Oddone Frangipane, che riceve in dote Marino, Rocca di Papa, Monte Compatri, mentre l’altra diventa moglie di Annibale Annibaldi, portando Rocca Priora, Monte Porzio e Molara, che comprende un castello sulla via Latina. Frangipane e Annibaldi giocheranno a sfavore della casata partecipando alle ostilità verso Tuscolo che nel secolo successivo porteranno alla sua cancellazione.</p>
<p>Rispetto alle presenze tuscolane a Roma e alle torri dell’Urbe, è legittimo e utile investigare sulla Torre dei Conti, che venne elevata presso il Foro Romano su una delle esedre del <em>Templum Pacis</em> edificato nel 75 d.C. dopo la conquista di Gerusalemme, nella zona sulla quale insisteva parte del <em>Templum Telluris</em> costruito in seguito all’unificazione romana della penisola, ora del tutto scomparso. Una prima torre viene costruita nel 858 da Pietro dei Conti di Anagni, consolidata nel 867 dal pontefice Niccolo I; se questi è un probabile esponente dalla <em>gens</em> Anicia dalla quale derivano la stirpe di Teofilatto e quindi i Tuscolani, il primo appartiene ad uno dei molti rami in cui si suddivide la famiglia Conti nei territori della Campagna romana più a sud, che non è chiaro se intrattengano con i Conti di Tuscolo parentela tramite ceppo patrizio comune, data l’origine <em>comitale</em> del titolo, cioè conquistato per meriti e non indice di provenienza locale, da parte dei tuscolani.</p>
<p>L’appartenenza dei Tuscolani allo stesso ceppo dei Conti di Segni e delle loro diramazioni, particolarmente presenti in una zona più meridionale, e destinati a svilupparsi in seguito, appare generalmente dubbia. La questione va quindi vista caso per caso e nella concretezza delle circostanze. Una vicinanza può registrarsi con Innocenzo III, nato nel 1161 come Lotario dei Conti di Segni a Gavignano, che diventa feudo di Giordano dei Conti di Tuscolo nel 1153. Ed è Innocenzo III, che nel 1238, su un progetto che Vasari ci informa redatto da Marchionne d’Arezzo responsabile anche della Torre delle Milizie, a terminare la fortificazione della torre, alta 60 metri, dimezzata da un terremoto del 1348, che pur con le menomazioni successivamente subite, ha ancora oggi. Ed è sorprendente riscontrare come anche un singolo monumento marginalmente associabile ai Conti di Tuscolo possa far comprendere la vastità del loro potere.</p>
<p>Eppure, sotto questo cielo anche il potere più grande è destinato a passare. Una torre è fatta per resistere, ma ammonisce anche del pericolo di un crollo. Ogni alleanza può tradursi in inimicizia. Colui che oggi domina, domani sarà sconfitto. E così, la città sulla collina procede verso il suo dissolvimento. Come una torre abbattuta da un fulmine e lasciata ai cani e agli spiriti randagi, Tuscolo è destinata a diventare un <em>locus sive iure</em>. Più che una distruzione, quanto accade a Tuscolo è propriamente una <em>sparizione</em>, che progressivamente arriva a coinvolgere la sua esistenza fisica quanto giuridica. ll processo di dissoluzione si era avviato da una parte con la perdita di controllo sul soglio pontificio, dall’altracon la perdita dell’egemonia fondiaria e politica inauguratasi. Il ruoli che i Conti avevano assommato erano stati progressivamente assunti uno da una componente curiale spiccatamente clericale e lontana dagli elementi guerrieri e di stirpe ancora mantenuti dai Conti, e dall’altra da elementi dell’aristocrazia più inclini alla mediazione con i nascente poteri borghesi e mercantili di Roma.</p>
<p>La storia nascosta di Roma spesso non riguarda misteri, leggende e stramberie varie. Oltre la <em>Caput Mundi</em>, oltre i monumenti del centro storico, oltre la straordinaria capacità di assimilazione e di ospitalità testimoniata dall’Urbe soprattutto nel carattere composito dell’epoca dei Re e dell’Impero, tale storia nascosta si nasconde anche ove essa si concentra nella pretesa di dominazione e delle pressioni militari e fiscali e delle strategie di controllo politico. Tali fattori ci collegano alla sistematica distruzione delle città ribelli, messa in evidenza da Gregorovius come tipica sia della fase della Repubblica romana sia del papato e del comune medievali. E infatti, della Tuscolo un tempo potente, oggi non ne resta più traccia. Solo una collina silenziosa.</p>
</section>
<section id="le-memorie" class="level2">
<h2 class="anchored" data-anchor-id="le-memorie">3. Le memorie</h2>
<p>Dove le storie di Tuscolo appartengono a pietre distrutte, i documenti spesso le riportano in modo frammentario. Se questioni sono intrecciate, infittirle può aiutare a comprendere le vicende. Come attraversare una città percorrendone di continuo le strade in direzioni sempre diverse, variando passi e prospettive. Tale città è certamente difficile da cogliere, anche perché scomparsa da tempo. Le pietre perdute di Tuscolo emergono a sprazzi, cifra nascosta nel tessuto dell’Urbe. Il fantasma della Roma medievale prende corpo nell’anima tuscolana e nella dissoluzione della città.</p>
<p>Non sono i musei a rivelare tale storia e a liberarne il fantasma. La tutela, a lungo marginale, ha conosciuto solo in tempi recenti una ripresa più decisa, che ha portato a un incremento degli studi e dei contributi. Da tempi del Canina, la collezione più significativa dei reperti al Castello di Agliè in Piemonte, ma le collezioni sono talmente sparse da richiedere un atlante solo per farne l’indice. Il Museo Tuscolano di Frascati e quello dell’Abbazia di San Nilo a Grottaferrata, pur curati e suggestivi, risultano insufficienti a restituire l’immagine dell’antica città. Gli scavi sistematici condotti dall’Accademia Spagnola per oltre trent’anni hanno prodotto risultati notevoli, favorendo ritrovamenti e nuove attenzioni; tuttavia permane il rischio che il già fragile interesse generale si dissolva in rivalità locali, talvolta meschine, costruite mediaticamente intorno a un singolo reperto o a un monumento isolato, trasformato in trofeo campanilistico entro i confini di un comune o di una circoscrizione, senza alcuna percezione del contesto più ampio.</p>
<p>Conservare e celebrare non basta: relegare la storia a un mero esercizio commemorativo significa soffocarla in funzione degli equilibri del presente. Contributi troppo settoriali rischiano di alimentare un attitudine <em>feticista</em>; inoltre una certa “deterritorializzazione” degli intervento rischia di non favorire fruizione e partecipazione dell’area e dei suoi tesori. Né nei confronti di coloro che, come tanti tuscolani di oggi, hanno vissuto a lungo in <em>intimità</em> con le rovine, né nel permettere di collocare nella relazione più opportuna i dati archeologici con la dimensione internazionale espressa dalle vicende storiche del sito. Che procedono molto oltre la stessa logica del sito, del ritrovamento e della dimensione “locale”.</p>
<p>Il mondo antico e medievale, pur nelle sue espressioni più particolaristiche, conserva sempre un respiro universale. È questa la condizione che la storia richiede e che il nostro presente, se vuole attribuire senso al passato come al proprio agire, non può ignorare. Ricostruire la storia dei luoghi significa allora comporre un quadro capace di intrecciare dimensioni istituzionali e percorsi dinastici, condizioni materiali e cariche simboliche, orizzonti internazionali e impatti territoriali, così da alimentare una memoria viva anche quando le testimonianze risultano frammentarie.</p>
<p>Alimentare una memoria viva significa anche riconoscere tracce che oggi non sono più immediatamente leggibili in un’area le cui configurazioni fisiche, insediative e istituzionali differiscono profondamente da quelle antiche e medievali. Nonostante queste trasformazioni, la sua posizione conserva una complessità strategica costante, radicata nella struttura stessa del territorio. È una complessità che si rigenera nel tempo e che la storia invita a tornare a considerare con attenzione, per coglierne la continuità, le permanenze e il peso reale nella lunga durata.</p>
<p>La storia genera storie e chiede attenzione alle storie. A Roma, queste storie sembrano incrociarsi in modi diversi, sedimentando esperienze in luoghi che mutano funzione ma non perdono significato. Così accade per un palazzo turrito che, pur molto rimaneggiato, continua a imporsi allo sguardo da ponte Sublicio e da Porta Portese, affacciato sull’Aventino. Conosciuto come Santa Maria del Priorato, oggi celebre per ragioni in gran parte estranee a quelle qui evocate, fu in passato proprietà di figure illustri che quasi nessuno più ricorda. Sorge su un colle che, pur collocato per secoli in una zona liminare e appartata, occupa un punto decisivo nella nascita stessa di Roma.</p>
<p>Il colle può aver preso nome dal re Aventino Silvio di Alba Longa, discendente di Enea e antenato di Romolo e Remo, ma più probabilmente deriva da <em>Adventus</em>, in riferimento ad una delle sfide su chi debba essere il fondatore della nuova città. Sull’Aventino Romolo avvista sei avvoltoi, Romolo sul Palatino dodici, disputano se conti la priorità o il numero. Romolo prevale, Remo oltraggia i confini stabiliti dal fratello per Roma. Ucciso, viene sepolto nel luogo dove avrebbe voluto fondare Remoria, sul colle che guarda al fiume dove erano stati abbandonati da neonati. Roma vive della divorazione e della distruzione di sé nelle sue stesse origini: e da questa sempre rinasce.</p>
<p>L’Aventino, oggi ancora quasi nascosto, sembra abbia vocazione a celare in sé una memoria essenziale quanto problematica, e vi si trovano luoghi cruciali per la romanità e il cattolicesimo e per la polarità di forze che vi si compongono. Dove Tuscolo viene fondata nella data mitica del VII sec.&nbsp;a.C. da un figlio del greco Ulisse, Roma trova origine storica nel 753 a.C. ad opera dei discendenti del troiano Enea. La polarità, evidente nei gemelli Romolo e Remo, è al nucleo della stessa Roma, e peraltro sono gemelli anche i Dioscuri, Castore e Polluce figli di Giove, divinità protettrici di Tuscolo che al tempo delle Guerre Latine passano dalla parte di Roma. Nei Dioscuri la contrapposizione sembra risolversi in equilibrio. La polarità di forze continua ad animare immaginario, storia e territorio.</p>
<p>Al centro del colle sorgeva il santuario di Diana fatto erigere dal re etrusco di Roma Servio Tullio, che ne conduce qui il culto traslandolo dalle sponde del lago di Nemi, dove alla dea della caccia era dedicato un centro religioso che continua ad essere operativo e a convivere con i culti cristiani fino all’Editto di Tessalonica del 380. Invece, chiesa di Santa Sabina, fondata nel 422 utilizzando le 24 colonne marmoree corinzie del tempio di Giunone Regina, le cui decorazioni nel IX sec.&nbsp;sono arricchite di finestre in selenite, è antica come lo è un tempio pagano e ne testimonia la continuità di forme.</p>
<p>A Santa Prisca si trova un fonte, tuttora usato nelle funzioni, dove la tradizione vuole che l’apostolo Pietro impartisse il battesimo. Al di sotto della chiesa, un Mitreo conserva l’affresco della <em>souvetaurilla</em>, un sacrificio simultaneo di ariete, toro e cinghiale, praticato a Roma quale rito agrario di purificazione collettiva di cui si parla anche nell’<em>Odissea</em>. L’affresco non pertiene quindi il mitraismo, religione iranica diffusasi con caratteristiche originali nell’impero prima dell’affermazione del Cristianesimo, nel quale la <em>tauroctomia</em>, uccisione del toro, rappresenta, piuttosto che un banchetto, una funzione archetipale cosmogonica che porta la luce a prevalere sulle forze oscure.</p>
<p>Contrapposizioni e equilibri possono essere rinvenuti, sempre sull’Aventino, anche ad un altro capo della storia. Santa Maria del Priorato, all’epoca conosciuta come <em>Sancta Maria de Aventino</em> viene assegnata all’Ordine dei Cavalieri del Tempio di Gerusalemme alla morte del papa ebreo 1138 Anacleto II Pierleoni muore. Dopo otto anni di scontri in città trova piena conferma Innocenzo II Papareschi. I Templari avevano ricevuto la Regola nel 1128 al Concilio di Troyes da Bernardo di Chiaravalle, alleato del papa. Uno dei primi insediamenti in Italia loro assegnati è proprio questo palazzo sull’Aventino.</p>
<p>Il palazzo era appartenuto alla stirpe dei Conti di Tuscolo. Agli inizi del 900 è infatti residenza di Marozia, figlia di Teofilatto, il quale dal 901 figura tra i maggiorenti romani non patrizi nominati dall’esponente carolingio Ludovico III di Provenza, che nel 905 viene accecato dal suo rivale Berengario del Friuli, rendendo così piuttosto fragile il suo potere. Il nome di Teofilatto suggerisce che la sua origine possa essere bizantina o ravennate, che può confermarsi laddove la presenza greca nella zona compresa tra Aventino e Circo Massimo, da cui proveniva, era attestata già da tempo. Teofilatto esercita presso palazzo SS. Apostoli, presso la via Lata (via del Corso) ruoli di capo miltare e di intendente di finanza.</p>
<p>Pur ammettendo che le genalogie siano strumenti di potere e di propaganda, ciò non significa che la gente dell’epoca non ci credeva e non le prendeva sul serio. Allo stesso tempo, il simbolico trova significato laddove sappia essere effettuale e operativo. La partecipazione di Teofilatto alla spedizione del 915 contro i Saraceni del Garigliano, che nelle loro incursioni erano arrivati a minacciare anche Roma, guidata dal pontefice Giovanni X già arcivescovo di Ravenna e alla quale partecipano tra gli altri il longobardo Alberico insediatosi come signore di Spoleto, Berengario del Friuli e Guamario II di Salerno, Giovanni II Duca di Napoli, trova valore dove assicura sicurezza al territorio. E questo permette a Teofillatto di consolidare la già vasta rete di alleanze.</p>
<p>Marozia diviene in sequenza sposa dei tre sovrani più influenti del tempo: Alberico di Spoleto, Guido di Toscana, Ugo di Provenza, questi ultimi due figli dell’altrettanto discussa discendente carolingia illegittima Berta di Lotaringia. Inoltre, intrattiene rapporti piuttosto stretti con diversi papi, il che ci porta a considerare Liutprando e le altre malevole fonti dell’epoca quando dipingono un quadro a cui è stato coerentemente fornito il nome di <em>pornocrazia</em>. Sembra infatti che Marozia fosse stata amante di Sergio III e madre di Giovanni XI, tra loro quindi presumibilmente padre e figlio, con il non trascurabile dettaglio che il primo fosse anche parente di lei; inoltre, come già sua madre Teodora, si vocifera sia stata amante di Giovanni X.</p>
<p>I tempi sono effettivamente cruenti, spietate e spregiudicate le sue trame. Tuttavia va pur considerato come tali voci siano perlopiù conformi all’interesse degli imperatori tedeschi di portare discredito ad un potere romano da cui dipende la loro incoronazione e che dimostra troppo spesso eccessiva autonomia. Marozia non può non esserne bersaglio, essendo probabilmente l’autentica regina d’Italia di tutta l’età di mezzo e forse la donna che nella storia incarna maggiormente l’espressione del potere di Roma. Un potere che sembra divorare se stesso per rigenerarsi di continuo in forme diverse e poi divorarsi ancora: eppure, al centro c’è comunque e sempre Roma.</p>
<p>Le trame arrivano ad un punto culminante. Alberico è un giovane rampollo che, attraverso il padre, rivendica nobili origini franco-longobarde. Figlio di Marozia, entra in conflitto con la madre mentre questa si appresta a unirsi in matrimonio con il re d’Italia Guido di Provenza, che era già stato uomo fidato dell’imperatore Ludovico III il Cieco e ora lui stesso pretendente al titolo. Lo scontro è inevitabile e dirompente. Ugo chiede ad Alberico di lavargli le mani, Alberico gli butta l’acqua in faccia e aizza il popolo ricordano loro che da Romani sono diventati «<em>servi dei servi</em>». Ugo è costretto a fuggire, Marozia viene rinchiusa nella fortezza di Castel Sant’Angelo, privata di ogni possibilità di riconquistare il potere. Il pontefice Giovanni XI, fratellastro di Alberico, viene posto sotto tutela. Con mano ferma, Alberico chiude le porte di Roma a ogni ingerenza esterna e, per ventidue anni, domina la città come signore laico. È il 932, il palazzo sull’Aventino diventa la residenza di Alberico II il Grande, massima espressione della supremazia dei nobili romani sul papa e sulle fazioni che da secoli agitano la città.</p>
<p>Alberico favorisce il fenomeno dell’incastellamento e supporta la riforma cluniacense dei monasteri, che per suo volere l’Aventino inizia ad ospitare. Infatti, nel 939 trasforma il palazzo in monastero cluniacense e lo dona all’abate Oddone, il secondo priore dell’ordine benedettino riformista di Cluny; la chiesa interna viene dedicata al mistico greco San Basilio. Bisanzio, sede della chiesa greca, non è indifferente al potere di questa stirpe: una figlia di Marozia era stata già richiesta quale sposa per un figlio di Romano I Lecapeno, una principessa bizantina viene offerta in moglie ad Alberico. Poi, non se ne fa nulla, ma ciò è indice che la Roma d’Oriente prende posizione favorevole alla nuova affermazione della città di Roma quale sovranità autonoma e al suo orientamento.</p>
<p>Figlio di Alberico è Ottaviano, il pontefice Giovanni XII, che incorpora i poteri religiosi e civili della città. Inoltre, incoronando Ottone I di Sassonia, esponente di una popolazione convertitasi soltanto con Carlo Magno, il pontefice rinnova l’istituzione imperiale. Ottone da parte sua è il potente re guerriero che conquista magiari, slavi, danesi, e controlla Nord Europa, e le sue unioni matrimoniali lo impegano prima con l’Inghilterra e poi con la Borgogna. Qualcosa sembra andare storto, dove il papa nomina l’imperatore e poi gli trama contro attraverso Berengario II di Ivrea; da parte sua, l’imperatore fa di tutto per delegittimare e spodestare il papa, alimentando una diffamazione che, come testimoniano anche queste escursioni, non è affatto insolita nei confronti dei Tuscolani, indipendentemente dai loro meriti. Infatti, sempre Liutprando racconta che Giovanni XII conferisca cariche vescovili a giovani stallieri di cui si invaghisce, bestemmi Bacco, Venere e altri demoni giocando a dadi, e finisca i suoi giorni buttato dalla finestra da un marito geloso nel 964. Prima però l’imperarore lo depone per alto tradimento. Ad ogni modo, l’impero romano-germanico va a rappresentare una compagine più solida di quello carolingio, con tutto ciò che ne consegue.</p>
<p>Dopo i papi tedeschi pretesi da Ottone I, si afferma in maniera piuttosto defilata per il partito che era stato di Alberico e sostenendo l’autonomia ecclesiastica il pontefice Benedetto VII, altresì fedelissimo dell’imperatore Ottone II. Questi, a differenza del padre, muore mancando le sue guerre, tutte nel Sud Italia: con i Saraceni, con i Slavi, con i Bizantini, e contrae nozze con una principessa bizantina. E mentre il potere trascina in guerre persone e popoli, luoghi come i monasteri sull’Aventino accolgono monaci e migrazioni permettendo l’incontro di diverse generazioni di benedettini latini e basiliani greci. La chiesa di San Bonifacio (oggi Sant’Alessio) aveva già assunto un ruolo di rilievo grazie alla riforma cluniacense; nel 977 Benedetto VII la cede al monaco basiliano Sergio, metropolita di Damasco in fuga. Siria e Palestina hanno la sovranità nominale del Califfato abbaside di Baghdad, ma sono oggetto di incursioni a largo raggio. I Fatimidi ismaeliti sciiti sono in espansione sull’area, gli Emirati sunniti locali cercano il controllo delle città principali, predoni turcomanni o arabi compiono di continuo razzie e incursioni. Di tutto questo, l’Europa ignora ancora ogni cosa.</p>
<p>Sergio porta con sé tradizioni liturgiche, spirituali e culturali dell’Oriente cristiano che già sono vive proprio sull’Aventino, eppure l’atto di cessione non rappresenta soltanto un gesto di pietà: ha elementi fortemente strategici. La presenza di Sergio di Damasco e dei suoi discepoli sul colle aventino costituisce infatti un punto di incontro tra Oriente e Occidente che anticipa di qualche decennio la più ampia circolazione culturale che avrebbe caratterizzato Roma nell’XI secolo proprio ad opera dei Conti di Tuscolo. Rafforzandone i legami con la curia romana, favorisce la diffusione della cultura e del rito bizantino nella capitale e consolida la rete di alleanze tra Tuscolani, impero e istituzioni religiose.</p>
<p>Tali amplie confluenze porta al pellegrinaggio de monaco basiliano Nilo da Rossano verso Roma e al suo approdo a Tuscolo nel 991, e quindi alla fondazione dell’Abbazia di Grottaferrata favorita da Gregorio I, il primo effettivo esponente della casata dei Conti di Tuscolo. Stando alla cronologia, si colloca a due generazioni di distanza da Giovanni XII. La sua individuazione è permessa da genealogie che opportunatamente tra di loro collocano una figura in posizione intermedia. Una discendenza per la linea di Teodora II sorella di Marozia non risulta credibile, in quanta essa è quella da cui si determina il gruppo rivale dei Crescenzi. Un’altra linea che contempla in posizione intermedia la figura di <em>Deodatus</em> o <em>Deusdedit</em>, probabile figlio naturale del papa, risulta plausibile proprio è quello l’intervallo generazionale in cui la stirpe di Teofilatto insedia Tuscolo e ne assume il nome: e lo è in maniera particolare laddove il figlio del figlio del papa è Gregorio. Quanto ora si prepara non è destinato a restare nel nido d’aquila dell’antica rocca. Servono alcune mosse, disposte forse dal caso, quasi impercettibili, eppure decisive.</p>
<p>Il crocevia tra Oriente e Occidente, a cui l’Aventino aveva già dato accoglienza ospitando monasteri e monaci, si consolida nel 996, quando Ottone III di Sassonia, figlio di Ottone II e della principessa bizantina Teofano, elegge Roma a fulcro simbolico e operativo della <em>Renovatio Imperi Romanorum</em>. Quella con l’Urbe non è certo una convivenza facile. L’imperatore si scontra con il prefetto Crescenzio e con l’antipapa Giovanni XVI Filogato, che rivendica la legittimità pontificia nonostante l’autorità imperiale la contesti. Entrambi sono duramente puniti: Crescenzio giustiziato e squartato, Giovanni XVI accecato e deportato. La sua severità viene fortemente criticata da Nilo da Rossano che arriva a maledirlo, spingendolo così a cercare forme di espiazione. In un gesto simbolico e mistico, nel 1000 fa riesumare la salma di Carlo Magno sostando a lungo in meditazione di fronte ad essa e avviandone il processo di santificazione.</p>
<p>Come riformista, Ottone contesta le intepretazioni della Donazione di Costantino che hanno pretese di giurisdizione e permettono l’operato fiscale della Chiesa, provocando lo scontento dei chierici. Inoltre, compie donazioni nei confronti del papa “mago” Silvestro II d’Aurillac. Probabilmente, a determinare la fama di questi, di estrazione benedettina, è l’essersi formato tra gli arabi dell’Andalusia e della Provenza. Autentico ponte tra mondi, studia matematica, astronomia e filosofia, introduce principi e applicazioni con cui l’Europa occidentale inizia a incorporare elementi del pensiero e della scienza islamica. Il numero zero e l’astrolabio, l’algebra di Al-Khwarizm, la sintesi tra platonismo e aristotelimo di Al Farabi sono elementi che, coinvolgendo anche la riforma ecclesiastica e trovando applicazioni pure al calendario liturgico, contribuiscono a rendere il suo papato un centro non soltanto spirituale, ma anche culturale e scientifico. Tale tendenza si diffonde, già predisposta dalla componente bizantina di Ottone, anche nella vita della corte imperiale.</p>
<p>Gregorio II dei Conti di Tuscolo, tra i principali collaboratori di Ottone su Roma, erede della vaste fortune dei Teofilatti, è tra coloro che anche solo indirettamente non possono non beneficiare di questa peculiare, per molti aspetti inedita e probabilmente irripetibile configurazione dei rapporti tra sapere e potere. Sotto tale prospettiva, l’Anno Mille è una gioia e le tensioni di Roma trovano un punto di equilibri , le sue anime trovano una casa in quella coesistenza tra impronta tedesca e cristianesimo greco di cui Ottone è segno e Silvestro è significato. Eppure, anche il sogno dell’imperatore-basileus e del papa mago si dissolve.</p>
<p>Le tensioni tra amministrazione imperiale e comunità locali quali Tivoli, con cui si stabilisce un contenzioso fiscale contribuiscono al clima porta a Roma alla rivolta contro Ottone III. Nel 1002 l’imperatore è costretto a lasciare la città per le pressioni dell’opposizione nobiliare guidata da fazioni anti-imperiali quali i Crescenzi. Gregorio I di Tuscolo, stabile alleato della politica imperiale, continua a esercitare un ruolo di mediazione tra città del Lazio, autorità imperiali e nobiltà romana. La sua casata si identifica con l’aquila non per una concessione formale, ma come simbolo di una dignità comitale consolidata, legata alla tradizione dei Tuscolani. Gregorio mantiene potere e influenza e nel 1004 termina la costruzione del monastero voluto da Nilo, che l’anno successivo si spegne già santo.</p>
<p>La politica di Gregorio trova piena attuazione con i suoi figli. Mentre la figlia Teodora va in sposa a Pandolfo di Salerno, Alberico II diventa capo dell’esercito, Teofilatto II sale al soglio pontificio come Benedetto VIII, seguito da Romano, che assume il nome di Giovanni XIX. La continuità di stirpe, così come l’affermazione di potere, risultano evidenti. Lo è anche una certa disinvoltura laddove, già stato Console e Senatore, nel 1024 ascende al soglio pontificio quale laico. Il legame con l’Oriente cristiano si manifesta nella consacrazione della Chiesa di Santa Maria dell’Abbazia di Grottaferrata fondata da Nilo da Rossano, e nel per certi aspetti paradossale intento di concedere il primato di “ecumenico” al Patriarca di Costantinopoli Eustazio, che da parte sua cerca una mediazione per colmare il divario delle due chiese e interpreta la politica accentratrice del potente basileus Basilio II il Macedone. Per quanto sia il papa, la proposta è inevitabilmente contrastata da tutti i vescovi italiani e dal clero cluniacense.</p>
<p>Giovanni XIX nel 1027 incorona quale imperatore Corrado II il Salico, che ristabilisce a Roma un uso più ortodosso del diritto romano contro le commistioni con quello longobardo. In qualità di protettore di Guittone D’Arezzo, che sulla base dell’Inno di San Giovanni elabora la notazione musicale moderna, Giovanni XIX getta luce su una corte ormai giunta con magnificenza al suo trionfo. Dal quale inizia fatalmente il suo declinio. E infatti, alla sua morte nel 1032, gli segue come pontefice il nipote Teofilatto III, che ascenderà al soglio pontificio come Benedetto IX. È il terzo di tre pontefici tuscolani consecutivi. Sarà papa per tre volte. Nessun Tuscolano ascenderà al soglio petrino dopo di lui.</p>
<p>L’intricata e per certi aspetti epica vicenda di Benedetto IX, che ogni volta esautorato torna all’attacco e ogni volta deve rinserrarsi, per morire quindi nell’esilio all’Abbazia di Grottaferrata senza mai rinunciare al titolo, non evidenzia soltanto una crisi del potere tuscolano, che resta comunque saldo a combattere contro tutti a respingere accuse di ogni tipo, comprese eclissi e terremoti. Mentre da parte sua il pio Leone IX nel 1051 arriva addirittura ad annovera la «<em>civitas qui vocatur tusculana</em>» con relativo castello tra i beni confermati in dotazione all’Abbazia Benedettina di Subiaco, arrivando pure a falsificare in maniera piuttosto grossolana documenti del 1005 e nel 1015 che coinvolgevano esponenti tuscolani quali Benedetto VII e Benedetto VIII. Quello che si sta verificando è un profondo cambiamento dell’impianto generale dei poteri. Le fratture riguardano un mondo nel quale una base economica che tende sempre più da un’economia di sussistenza ad una di accumulo sta sovvertendo rapporti di forza e di potere, configurazioni istituzionali, orientamenti ideali. Chiesa e Impero compresi.</p>
<p>Lo dimostra nel 1054, due anni prima della morte di Benedetto IX, lo scisma finale tra Chiesa cattolica e quella ortodossa, registratosi tra l’ambizioso patriarca di Costantinopoli Cerulario, che si impone sul futile basileus Costantino IX Monomaco, e il pontefice Leone IX di Egishaim-Dagsburb, che dopo un periodo di notevoli turbolenze stabilizza il papato nelle coordinate stabilite da un partito riformista clericale e da un potere imperiale accentratore, destinati ad una lotta reciproca sul problema delle investiture. Lo dimostra l’ascesa di Roberto il Guiscardo tra i Normanni del Meridione, che introduce una variabile che si sostituisce a quella Bizantina e relativizza quella Saracena, il cui impatto specifico sarà sempre più dirompente.</p>
<p>I mutamenti politici e militari si muovono sottotraccia anche l’Impero Bizantino. Le tempeste che ne avrebbero travolto equilibri e modificato il volto con ripercussioni di lungo periodo si annunciano in una singolare vicenda di inganni incrociati. Nel 1071, il sultano selgiuchide Arp Arpsla cerca di negoziare una pace formale con il basileus Romano IV Diogene, ma il suo intento non è la pace, laddove intende lanciare una campagna militare in Siria contro i Fatimidi, tra i suoi immancaabili avversari regionali. Per creare confusione e legittimare la sua iniziativa, Arp Arpsla invia ambascerie nominalmente da parte del califfo abbaside, mescolando così diplomazia e inganno.</p>
<p>Gli inganni maggiori però possono venire proprio dai propri alleati. Infatti, alla Battaglia di Manzikert, il generale bizantino di origine normanna Romano Andronico Ducas, acerrimo rivale del basileus, approfitta dei primi segnali di sconfitte per diffondere la voce della sua morte. Il panico che ne deriva tra le truppe indebolisce l’armata imperiale, che comincia a ritirarsi e a cedere sotto la pressione dei turcomanni. Romano IV, rimasto con il centro dell’esercito per mantenere l’ordine, è disarcionato e ferito durante gli scontri. La sua sorte sembra segnata, ma sorprendentemente viene recuperato e messo in salvo dal sultano Arp Arpsla stesso, che lo fa prigioniero seppur con rispetto, segnando un episodio di straordinaria complessità politica e culturale: un imperatore cristiano viene salvato da un condottiero musulmano.</p>
<p>A Roma, invece, non si salva nessuno, ed emergono anche nuove lotte e nuovi modi di lottare. Durante la lotta per le investiture tra Gregorio VII di Soana ed Enrico IV di Franconia emerge il nuovo ruolo dei Tuscolani: non sono più protagonisti del gioco papale ma vi partecipano pur non condividendone linea teocratica e assolutista, e pur simpatizzando in parte per l’imperatore non ne costituiscono più il principale sostegno a Roma. Restano talvolta ostili alle riforme gregoriane, ma risultano ormai superati politicamente dai Pierleoni, dai Frangipane e dagli esponenti della riforma ecclesiastica più stretta. In questa fase non svolgono dunque un ruolo determinante né strategico, poiché la componente decisiva negli equilibri è rappresentata, per quanto turbata dai conflitti interni ai Normanni che scelgono diversi fronti, dall’intervento di Roberto il Guiscardo.</p>
<p>Quando nel 1084 Enrico IV entra a Roma, sostenuto dall’antipapa a lui devoto Clemente III Giberti, e ottiene l’incoronazione imperiale, il ruolo dei Tuscolani si definisce nella funzione di organizzazione locale minima, che assolvono grazie a una competenza ormai secolare nella gestione non solo delle curie e delle milizie, ma anche degli uffici minori e della viabilità cittadina. Forniscono ad Enrico un supporto amministrativo essenziale e fungono da mediatori tra lui e la nobiltà urbana filoghibellina. Nei confronti dell’antipapa Clemente III mettono a disposizione i loro canali di intermediazione con il clero romano minore. Laddove l’apparato imperiale provvisorio è carente di personale, i Tuscolani concorrono a formare una burocrazia parallela, garantendo la copertura tecnica di notai, custodi e funzionari urbani, secondo una tradizione consolidata nella gestione della città.</p>
<p>La loro funzione non è affatto trascurabile: mentre l’apparato burocratico gregoriano è interdetto e Gregorio VII sta sotto assedio nel chiuso di Castel Sant’Angelo, la città, inizialmente favorevole al papa, è governata da un’autorità imperiale improvvisata che necessita di un personale alternativo ben qualificato. Durante gli scontri che frammentano Roma in quartieri in guerra, i Tuscolani contribuiscono a garantire la sicurezza delle vie e dei punti nevralgici. Quando Gregorio VII viene liberato dall’intervento normanno, che sfocia nel Sacco della città e determina il collasso di interi settori della città e della fuga del pontefice, i Tuscolani non passano al fronte dei Normanni come invece vari gruppi popolari, né vengono presi d’attacco. Rimangono fedeli all’imperatore, assicurano il minimo di vettovaglie e sostegno logistico, ma si ritirano nei loro castelli, preservando un’autonomia locale sulla quale si sta stabilendo il loro principale orizzonte politico.</p>
<p>Questa loro nuova consolidata forza è pronta a trasformarsi in nuova debolezza nel cambiamento degli equilibri territoriali e internazionali, che avvengono con l’istituirsi del Comune di Roma e l’alterarsi della composizione dell’impero. Rispetto agli equilibri territoriali, i Colonna, discendenti diretti dei tuscolani, ricevono il patrimonio in maniera diretta, intrattenendo da subito rapporti ambivalenti con il papato. Tra 1101 e 1108 Pietro I, che possiede Colonna, Monteporzio, Rocca Priora, Gallicano, Zagarolo, Palestrina e Cave, entra in conflitto con papa Pasquale II Raineri di Bleda per il possesso di Zagarolo, Palestrina e Cave. Invece, nel 1152, Oddone e Carsidonio vendono al pontefice Eugenio III Paganelli metà dei beni di Tuscolo, Monte Porzio e Monte Fortino (Artena). Colonna ne sono discendenti diretti e manterrano il loro prestigio nelle risse a venire.</p>
<p>Nella Roma di quel periodo di fronteggiano un papa “ebreo” e un papa “templare”. L’incrinatura decisiva nel potere dei Conti di Tuscolo sembra verificarsi proprio nel periodo precedente a quello dell’insediamento dei Templari nella casa dei loro predecessori. Succede nel 1130, quando Roma si spacca, e vengono contemporaneamente eletti, lo stesso giorno e ambedue a Roma dove poi risiederanno, Anacleto II Pierleoni e Innocenzo II Papareschi Il, segnando la frattura netta netta tra i cardinali, nella nobiltà cittadina, in tutto il mondo cristiano. I Frangipane, che non erano stati particolarme ostili con gli ebrei convertiti Pierleoni e anzi se ne celebrava l’amicizia nel proverbio “<em>stare insieme come la spada dei Frangipane e la borsa dei Pierleoni</em>”, sono ora contro il pontefice, e tutti i loro quattordici cardinali hanno votato a suo sfavore. Se Innocenzo trova maggiore adesione tra i sovrani europei e ha un deciso alleato nel cistercense Bernardo di Chiaravalle, Anacleto offre l’incoronazione regale al re normanno di Sicilia Ruggero II ed è supportato dai poteri cittadini. Dopo la sua morte, cerca mantenersi sulla sua direttrice il primo antipapa che trova nome Vittore IV, Gregorio Conti, un anziano vicino all’aristocrazia romana e agli interessi tedeschi che Bernardo di Chiaravalle stigmatizza come «<em>ridiculus pontifex</em>» e Innocenzo depone di ogni dignità.</p>
<p>Convinto di fare un affare, Tolomeo II dei Conti di Tuscolo aveva contratto matrimonio con la nipote di papa Anacleto. Tale sostegno, invece di preservarne come auspicava le prerogative baronali, ne erode l’egemonia. Nello stesso periodo, Tolomeo intrattiene contenziosi con l’Abbazia di Grottaferrata, accompagnato da notizie di un’attacco normanno del 1141 privo di riscontri: ciò è comunque indice di una perdita di tenuta territoriale che egli tenta inutilmente di compensare con l’espansione degli interessi costieri, rispetto ai quali un’altra notizia priva di riscontri riguardante una guerra di Tuscolo con Gaeta.</p>
<p>Anche l’Aventino, già leggendario per conto suo, è oramai lontano dalla sfera d’azione del pur ambizioso e potente Tolomeo II. E infatti sul colle, per il volere di Innocenzo II e Bernardo di Chiaravalle, trova residenza un altro imperatore tedesco, Lotario II di Supplinburgo, intronizzato nel 1133. Questi tenta, nonostante i conflitti generalizzati, di portare pace e armonia, ma le circostanze e la tempistica sono a sfavore e la sua azione rimane piuttosto effimera. Morto nel 1137, viene soppiantato dagli Hohenstaufen, la casata di Federico Barbarossa. Il quale, se permette ai Tuscolani un recupero di importanza, li espone ancora di più al contrasto con gli altri poteri.</p>
<p>L’Aventino continua ad essere un laboratorio culturale e spirituale giocando un ruolo di intersezione simbolica e reale. Nel Piccolo Aventino, il monastero Cella Nuova (ora detto di San Saba), frequentato da monaci greci dai tempi di una (non certa) donazione di Gregorio Magno dell’800, nel 1144 viene concesso ai cluniacesi da Lucio II Caccianemici. Il mondo continua ad essere in travaglio. Lo stesso anno, i sovrani cattolici Alfonso VII di Castiglia e Ramiro II di Aragona deportano gli Ebrei Sefarditi dai loro regni, uniformando così culti, etnia, e città. I Turchi Selgiuchidi riconquistano ai Crociati la città mesopotamica di Edessa (oggi Şanlıurfa, Turchia); fondata come colonia greco-romana e centro cristiano orientale, custodiva il Mandylion, il cosiddetto Volto di Cristo, secondo la tradizione bizantina un’immagine acheiropoieta, cioè “<em>non fatta da mano d’uomo</em>”, incarnazione visibile del divino. Il volto che si cela agli sguardi è il soffio nascosto in ogni cosa. Ad Oriente come ad Occidente, in una Roma o nell’altra, continuamente si manifestano polarità e tensioni, conflitti ed equilibri, emergono nuove diretttrici e tutto sembra sempre piuttosto precario, anche quando ha il passo saldo dell’eterno a cui la città è votata.</p>
<p>Per osservare nel dettaglio i cambiamenti che abbiamo visto verificarsi nel lungo periodo e il loro impatto su coloro che in un modo o nell’altro ne sono coivolti, prendiamo la prospettiva di altre chiese alle quali i Conti di Tuscolo sono particolarmente legati, ognuna associabile ad un diverso periodo della loro parabola di ascesa, acme e declino legata a possedimenti, influenza e memorie: Santa Maria di Via Lata, San Giovanni a Porta Latina, Sant’Eustachio presso il Pantheon. E rendiamoci conto di questo: le chiese non sono solo templi: sono creature senzienti e ogni loro più piccola pietra pulsa. Ed è la città ad essere vivente. In essa le epoche si sfaldano e si ricostruiscono. E così, memorie e presagi si intrecciano. Il tempo scorre in ogni direzione. Pronto per essere afferrato e riportato al presente.</p>
<p>Santa Maria di Via Lata osserva Roma con occhi di pietra che non vedono ma trattengono. Il. passo Teofilatto si accompagna al frusciare delle lame e delle carte: Segretario del Tesoro del Papa, il suo culto è l’amministrazione del potere. Teodora protegge. C’è chi la vuole Papessa, chi madre di futuri signori. Non genera eredi, ma papi; non famiglie, ma fazioni. Fazioni i cui scontri portano gli imperi a cadere e poi a sovrapporsi, e ai cadaveri a venir processati. Formoso, il fiume che lo restituì, le tre dita mancanti, il Laterano che crolla nel vuoto politico della dissolvenza carolingia. La preghiera di Teofilatto, Sergio e Marozia è quella di rispondere ai bisogni del tempo: costruire ordine, difesa, terre, continuità, e imporre processioni come modello di stabilità. Nei sotterranei della chiesa, l’eco di Paolo prigioniero. Ogni crepa è un avvertimento. Lo sguardo è fermo.</p>
<p>A San Giovanni a Porta Latina ci sono ombre che respirano. Un tempo incerto, decisivo: Benedetto IX dei Conti di Tuscolo è contestato da Silvestro III Crescenzi. È guerra a Roma, è guerra con l’Impero. Il suo padrino scioglie la contesa; l’arciprete Giovanni Graziani, vicino ai convertiti Pierleoni e padrino di Benedetto, propone la su figura al posto delle altre due. La libbra d’oro che ha permesso il cambio, il sollecito Ildebrando saprà mettere a talento. Gregorio VI è però solo un lampo, e muore lontano. Ildebrando è un lungo fiume: spezzerà i vecchi legami tra Chiesa e potere temporale, deciderà sulle investiture e ridefinirà il volto del clero. Il nobile Benedetto IX sa di poter fare meglio: è stato papa tre volte, non c’è storia. Rodolfo il Glabro, Bonizone, Pier Damiani e tutti gli altri tacciano: le loro parole non attraversano le ombre della chiesa. Lui ascolta il respiro di Diana la cacciatrice, nascosta nel pozzo del cortile. E respira quella misura effimera che però osa tutto.</p>
<p>Sant’Eustachio è un cuore vibrante. La sua importanzia si evidenzia proprio quando Raino fuoriesce da Tuscolo, di cui teme la sua incombente distruzione quale vendetta per la memorabile Battaglia di Prataporci. Sa che il Senato romano mira a sottomettere i centri prima gravitanti agli interessi tuscolani: assorbire giurisdizioni, ridistribuire territori, estinguere ius civitatis, ius territorii, ius nominis. Raino scambia con un certo Maledetto la città condannata con Montefiascone e Borgo San Flaviano, posti nella tranquillità dei dintorni del lago di Bolsena. Tuscolo si è già consegnata al pontefice che vi risiede e che da lì emana pure atti ufficiali. Raino cerca rifugi sempre più distanti dal luogo da cui aveva preso il nome, ma nessun nome verrà più riconosciuto e anche le loro chiese verrano di nuovo consacrate. Raino teme per i suoi figli Agapito e Ottolino, sta procurando loro feudi in Sabina (Cantalupo, Forano, Poggio Catino), vuole per loro il nome di Cavalieri di Sant’Eustachio del quale proclamano la discendenza: ci sarà pure un perché.</p>
<p>La <em>Legenda Aurea</em> di Jacopo da Varazze ci informa che Eustachio fosse stato il soldato romano di nome Ippolito, convertitosi al Cristianesimo dopo aver visto una croce sul capo di un cervo presso la Mentorella sul Monte Guadagnolo, tra Palestrina e Tivoli, che lo dissuase dall’essere cacciato. Era Cristo. Ippolito si vuole esponente degli Anici. Come Teodora. Storia e leggenda si confondono, e se la storia ha base incerte, la leggenda è creduta quale vera, e ambedue hanno informato la cultura alla quale si riferiscono. E ancora oggi, sulla chiesa di Sant’Eustachio c’è la testa di un cervo. Sempre pronto a convertirci. Palpitante.</p>
<p>Torniamo sull’Aventino. Nel 1138, il colle e il suo palazzo vanno a costituire sede ideale per i Templari, che ufficialmente si propongono di proteggere i pellegrini diretti verso la Terra Santa. Qui però non parleremo dei Templari, della figura di Ugo di Payns e della circostanze oscure della loro fondazione a Gerusalemme nel 1119 circa, né di quelle altrettanto misteriose del loro scioglimento decretato da Filippo il Bello a Parigi nel 1332 e dello strano destino di Jacques de Molay, l’ultimo maestro templare che a detta di alcuni potrebbe essere l’uomo della Sindone. Non ci occuperemo né degli ambigui simboli dei due uomini su un solo cavallo o della cintura fallica, e delle accuse di sodomia loro inflitte, né delle loro immense ricchezze patrimoniali e finanziare e degli elevati tassi d’interesse praticati. Non faremo riferimento né all’idolo Bafometto, raffigurato con una testa caprina e nel cui nome si può rintracciare la storpiatura di quello del profeta musulmano Maometto, né tratteremo della mistica erotica capace di far ascendere ogni impulso che taluni attribuiscono loro.</p>
<p>Non parleremo delle vicende del Graal oggetto mistico e mistica della storia, conosciuto come la coppa che raccolse il sangue di Cristo crocefisso, di cui si dice sia stato ricavato da uno smeraldo caduto dalla fronte di Lucifero, eppure di probabile origine celtica. Non ci interesseremo né dei loro rituali demistificatori delle convenzioni cristiane e dello sputo verso la croce che elevava ad una fede maggiore, né della messa in discussione della divinità di Cristo, né tantomeno di un presunta discendenza sua e della Maddalena né delle loro eventuali ascendenze sui “re fannulloni” Merovingi. Non ci occuperemo né degli scavi da loro compiuti per cercare l’Arca dell’Alleanza o quanto restava di ciò da cui prendono il nome, il Tempio di Salomone situato sotto la Cupola della Roccia a Gerusalemme, dove è il Monte Morìa, per gli ebrei luogo dove fu risparmiato il sacrificio a Isacco figlio di Abramo, e tralasceremo pure che per i musulmani costui è Ismaele e il luogo dell’accaduto è presso La Mecca.</p>
<p>Tutto questo qui non ci interessa: stiamo parlando di strade ed edifici, dei loro diversi proprietari, degli ampi interessi di questi proprietari un tempo così illustri e ora praticamente polverizzati. E se di tutto ciò non ne resta che la memoria, stiamo comunque trattando perlopiù di questioni di pietre e di potere, concrete e materiali, e male che vada di documenti ambigui, di altri falsificati e di quelli che non si trovano. Non di storie sulle quali si è poi esercitato un ricamo di secoli. Anche se tale ricamo può far risaltare maggiormente quanto la storia nasconde. E come esistono libri fatti di pietre, ci sono racconti fatti di silenzi.</p>
<p>Osserviamo ora il panorama da Tivoli. Già tra i responsabili della cacciata di Ottone III, la città è particolarmente turbolenta nel periodo in cui si afferma il Comune di Roma, e in questo la precede. Infatti, la formazione di un potere municipale a Tivoli avviene tra 1080 e 1120, con la graduale erosione del potere comitale e vescovile e l’emergere di aristocrazia e borghesia locali che tendono a contrastare l’egemonia di Roma con cui comunque interagire, e con la competizione di Tuscolo che può però fornire anche alleanze. L’obiettivo di affermare controllo sia sulle istituzioni urbane sia su centri quali Tuscolo e Tivoli caratterizzati da forte autonomia è proprio quanto a Roma nel 1143 si avvia la <em>Renovatio Senatus</em> si ribella al pontefice Lucio II Caccianemici e restaura l’autorità municipale sul Campidoglio.</p>
<p>Tivoli da tempo è in conflitto con la Curia per questioni giurisdizionali e patrimoniali legate anche al monastero di Subiaco, diretto possesso papale, aveva già ottenuto nel 1141 da Corrado III di Svevia riconoscimento e conferma delle libertà comunali. Nel 1155 la città si costituisce in Comune sotto la protezione di Federico Barbarossa e mantiene quale simbolo dall’alleanza con la casa di Svevia il privilegio dell’aquila imperiale che in altri modi era associato pure a Tuscolo. Nel 1159 Tivoli sostiene, in opposizione al pontefice Alessandro III Bandinelli, un antipapa che porta il nome precedentemente assunto già da un altro antipapa: Vittore IV. Appartenente all’aristocrazia romana, della famiglia dei Monticelli e vicino ai Crescenzi Ottaviani, la sua posizione risulta affine a quelle tiburtine e, per continuità storica, a quelle tuscolane.</p>
<p>Nel 1191 Tuscolo viene distrutta dalle forze combinate del papato e del comune. Contingenti provenienti da Tivoli, per timore che anche la loro città subisca la stessa sorte, prendono parte al conflitto, e alcuni di loro ottengono onorifici incarichi. Altri vengono anche da Albano e Palestrina, anche loro minacciati e blanditi. «<em>Lapis supra lapidem non remansit</em>»: Enrico  Dumas attibuisce questa frase al cronista medievale Ruggero di Hoveden, ma la frase è bilblica (Matteo 24:2, Marco 13:2, Luca 21:6): non è una documentazione letterale, ma uno strumento di memoria storica basato sulle Scritture, come se queste precedessero gli eventi e ne fossero, se non profezia, citazione. Così come del resto è conforme alla mentalità medievale. Secondo la tradizione tiburtina, durante la caduta della rocca tuscolana viene sottratta un’icona di Cristo Salvatore, identificabile con quella tuttora custodita nella cattedrale di San Lorenzo a Tivoli.</p>
<p>Nel 1205 in quello che è ancora un ‘<em>campus cinerum</em>’, campo fumante di macerie, Pierluigi Pierleoni Ranieri tenta un’occupazione militare. Vuole costruire un presidio fortificato e inoltre collocare una base strategica lungo la Via Latina. La fine dell’ordine tuscolano ha determinato un vuoto che chiede di essere colmato da una nuova opposizione al papato. Pierloeni Ranieri è un capitano urbano che unisce ruolo militare e potere civile, legato al ramo laico della sua famiglia e alle componenti municipali che continuano ad opporsi all’autorità papale. Nemico dei Frangipane, in rapporti alterni con gli Orsini, forse alleato degli Annibaldi, probabilmente parente dei Conti di Segni, ha interesse a impossessarsi dei territori del tuscolano, ma una nuova aristocrazia pontificia ha rimpiazzato i baroni di riferimento e la esprime il teocrate Innocenzo III Conti di Segni. Lontano dalle preoccupazioni di vicinanza parentale che intrattiene con quelli che furono i Conti di Tuscolo, ormai assorbiti nella nobiltà urbana e senza più né <em>comites</em> né territorio. Pierleoni Ranieri viene scomunicato.</p>
<p>Sempre nel 1205, il primo vescovo dopo la cessazione della denominazione <em>Vescovo Tuscolano</em> è nominato da Innocenzo III nella persona di Nicola De Romanis, detto anche di Tuscolo, già suo cappellano domestico e segretario. Innocenzo III cura la giurisdizione simbolica del titolo <em>Episcopus Tusculanus</em> lasciandogli una pura dignità curiale, il cui titolo cardinalizio non implica più una città reale ma è esclusivamente una <em>fictio iuris</em> che conserva dignità storica per quanto priva di ente territoriale.</p>
<p>1219, Papa Onorio III concede come residenza a questo vescovo senza terra la chiesa di Santa Maria in Monasterio sull’Esquilino non lontano dalla <em>Domus Aurea</em>. Ora il vescovato è un simulacro, e c’è persino un ultimo spettrale vescovo di Tuscolo, che alcuni vogliono chiamare Giovanni V e che immaginano tra le rovine della città dove la sede vescovile non è mai esistita e lui non è neppure mai stato, così come non è mai stato neppure ad Albano. I vescovi gestiscono la diocesi principalmente da Roma. Santa Maria in Monasterio andrà distrutto con il Sacco di Roma del 1527, nel 1538 Paolo III Farnese fa sede vescovile Frascati e la include tra i domini della Camera Apostolica, in un quadro e con preoccupazioni diverse che portano tanto Girolamo Colonna che i Colonna di Riofreddo a perdere ogni possibilità di recuperare un possedimento cruciale per gli interessi di stirpe.</p>
<p>In questo momento, il potere è curiale, il territorio è scomparso. Il <em>districtus tusculanus</em> viene ripartito tra Laterano, Camera Apostolica, Orsini, Savelli, Annibaldi, monasteri di Grottaferrata e di Subiaco. Tali aspetti sono rintracciabili anche in quanto si è trasmesso come <em>usi civici</em>, diritti premoderni di carattere collettivo a base fideiussoria piuttosto diffusi in tutta la fascia che separa Frascati da Roma, che in una certa misura nei loro esempi più datati espressero la spartizione del patrimonio di Tuscolo effettuata dai poteri ecclesiastici e municipali. Almeno fino al 1250 Giovanni de Tusculo, testimone in atti prenestini nel 1244, è l’ultimo a portare il nome “Tuscolo” in documenti pubblici. Dal punto di vista giuridico, il territorio di Tuscolo non è più quello di un comune, ma una somma di <em>possessiones</em> e <em>tenimenta</em> amministrati da altri. Tuscolo non esiste più. E, ancora oggi, Tuscolo risulta assente.</p>
<p>Dall’Aventino guardiamo la storia scorrere. Dopo lo scioglimento dei Templari, la chiesa di Santa Maria che già fu il palazzo di Marozia viene assegnato ai Cavalieri di Rodi, e nel 1522 diviene proprietà dei Cavalieri di Malta; una sua sala viene utilizzata per le giureconsulte cittadine fino al sec.&nbsp;XV. Quanto resta dell’insieme originale, che oggi si distingue per la sistemazione architettonica realizzata nel 1756 da Giovan Battista Piranesi, un’enciclopedia in simboli del mondo templare, elaborato da un aderente alla Massoneria dallo spiccato gusto neoclassico, è un sempre sorprendente buco della serratura dal quale si riesce a vedere, in fondo ad una fila di abeti, la cupola di San Pietro. Che, nell’epoca delle vicende tuscolane, non era la sede papale, ma la chiesa dove venivano incoronati gli imperatori. Per i Templari rappresentava l’immagine di Gerusalemme, e l’intero Aventino era visto come una nave pronta a salpare. Noi invece, perlopiù, vediamo cose diverse.</p>
<p><strong>Bibliografia: in preparazione.</strong></p>
<p><em>Prima pubblicazione: «Controluce» n.&nbsp;4 a. XIV, aprile 2005; «Controluce» n.&nbsp;3 a. XV, marzo 2006 e «Lazio ieri e oggi» n.&nbsp;501, a. XLII n.&nbsp;1, agosto 2006. Ultima revisione dicembre 2025.</em></p>
<p><em>Fotografia: Fabio De Simoni, Custode (Torraccio della Marrana lungo il tracciato della ferrovia Roma-Frascati, 2005).</em></p>


</section>

</main> <!-- /main -->
<script id="quarto-html-after-body" type="application/javascript">
window.document.addEventListener("DOMContentLoaded", function (event) {
  const toggleBodyColorMode = (bsSheetEl) => {
    const mode = bsSheetEl.getAttribute("data-mode");
    const bodyEl = window.document.querySelector("body");
    if (mode === "dark") {
      bodyEl.classList.add("quarto-dark");
      bodyEl.classList.remove("quarto-light");
    } else {
      bodyEl.classList.add("quarto-light");
      bodyEl.classList.remove("quarto-dark");
    }
  }
  const toggleBodyColorPrimary = () => {
    const bsSheetEl = window.document.querySelector("link#quarto-bootstrap");
    if (bsSheetEl) {
      toggleBodyColorMode(bsSheetEl);
    }
  }
  toggleBodyColorPrimary();  
  const icon = "";
  const anchorJS = new window.AnchorJS();
  anchorJS.options = {
    placement: 'right',
    icon: icon
  };
  anchorJS.add('.anchored');
  const isCodeAnnotation = (el) => {
    for (const clz of el.classList) {
      if (clz.startsWith('code-annotation-')) {                     
        return true;
      }
    }
    return false;
  }
  const clipboard = new window.ClipboardJS('.code-copy-button', {
    text: function(trigger) {
      const codeEl = trigger.previousElementSibling.cloneNode(true);
      for (const childEl of codeEl.children) {
        if (isCodeAnnotation(childEl)) {
          childEl.remove();
        }
      }
      return codeEl.innerText;
    }
  });
  clipboard.on('success', function(e) {
    // button target
    const button = e.trigger;
    // don't keep focus
    button.blur();
    // flash "checked"
    button.classList.add('code-copy-button-checked');
    var currentTitle = button.getAttribute("title");
    button.setAttribute("title", "Copiato!");
    let tooltip;
    if (window.bootstrap) {
      button.setAttribute("data-bs-toggle", "tooltip");
      button.setAttribute("data-bs-placement", "left");
      button.setAttribute("data-bs-title", "Copiato!");
      tooltip = new bootstrap.Tooltip(button, 
        { trigger: "manual", 
          customClass: "code-copy-button-tooltip",
          offset: [0, -8]});
      tooltip.show();    
    }
    setTimeout(function() {
      if (tooltip) {
        tooltip.hide();
        button.removeAttribute("data-bs-title");
        button.removeAttribute("data-bs-toggle");
        button.removeAttribute("data-bs-placement");
      }
      button.setAttribute("title", currentTitle);
      button.classList.remove('code-copy-button-checked');
    }, 1000);
    // clear code selection
    e.clearSelection();
  });
  function tippyHover(el, contentFn) {
    const config = {
      allowHTML: true,
      content: contentFn,
      maxWidth: 500,
      delay: 100,
      arrow: false,
      appendTo: function(el) {
          return el.parentElement;
      },
      interactive: true,
      interactiveBorder: 10,
      theme: 'quarto',
      placement: 'bottom-start'
    };
    window.tippy(el, config); 
  }
  const noterefs = window.document.querySelectorAll('a[role="doc-noteref"]');
  for (var i=0; i<noterefs.length; i++) {
    const ref = noterefs[i];
    tippyHover(ref, function() {
      // use id or data attribute instead here
      let href = ref.getAttribute('data-footnote-href') || ref.getAttribute('href');
      try { href = new URL(href).hash; } catch {}
      const id = href.replace(/^#\/?/, "");
      const note = window.document.getElementById(id);
      return note.innerHTML;
    });
  }
      let selectedAnnoteEl;
      const selectorForAnnotation = ( cell, annotation) => {
        let cellAttr = 'data-code-cell="' + cell + '"';
        let lineAttr = 'data-code-annotation="' +  annotation + '"';
        const selector = 'span[' + cellAttr + '][' + lineAttr + ']';
        return selector;
      }
      const selectCodeLines = (annoteEl) => {
        const doc = window.document;
        const targetCell = annoteEl.getAttribute("data-target-cell");
        const targetAnnotation = annoteEl.getAttribute("data-target-annotation");
        const annoteSpan = window.document.querySelector(selectorForAnnotation(targetCell, targetAnnotation));
        const lines = annoteSpan.getAttribute("data-code-lines").split(",");
        const lineIds = lines.map((line) => {
          return targetCell + "-" + line;
        })
        let top = null;
        let height = null;
        let parent = null;
        if (lineIds.length > 0) {
            //compute the position of the single el (top and bottom and make a div)
            const el = window.document.getElementById(lineIds[0]);
            top = el.offsetTop;
            height = el.offsetHeight;
            parent = el.parentElement.parentElement;
          if (lineIds.length > 1) {
            const lastEl = window.document.getElementById(lineIds[lineIds.length - 1]);
            const bottom = lastEl.offsetTop + lastEl.offsetHeight;
            height = bottom - top;
          }
          if (top !== null && height !== null && parent !== null) {
            // cook up a div (if necessary) and position it 
            let div = window.document.getElementById("code-annotation-line-highlight");
            if (div === null) {
              div = window.document.createElement("div");
              div.setAttribute("id", "code-annotation-line-highlight");
              div.style.position = 'absolute';
              parent.appendChild(div);
            }
            div.style.top = top - 2 + "px";
            div.style.height = height + 4 + "px";
            let gutterDiv = window.document.getElementById("code-annotation-line-highlight-gutter");
            if (gutterDiv === null) {
              gutterDiv = window.document.createElement("div");
              gutterDiv.setAttribute("id", "code-annotation-line-highlight-gutter");
              gutterDiv.style.position = 'absolute';
              const codeCell = window.document.getElementById(targetCell);
              const gutter = codeCell.querySelector('.code-annotation-gutter');
              gutter.appendChild(gutterDiv);
            }
            gutterDiv.style.top = top - 2 + "px";
            gutterDiv.style.height = height + 4 + "px";
          }
          selectedAnnoteEl = annoteEl;
        }
      };
      const unselectCodeLines = () => {
        const elementsIds = ["code-annotation-line-highlight", "code-annotation-line-highlight-gutter"];
        elementsIds.forEach((elId) => {
          const div = window.document.getElementById(elId);
          if (div) {
            div.remove();
          }
        });
        selectedAnnoteEl = undefined;
      };
      // Attach click handler to the DT
      const annoteDls = window.document.querySelectorAll('dt[data-target-cell]');
      for (const annoteDlNode of annoteDls) {
        annoteDlNode.addEventListener('click', (event) => {
          const clickedEl = event.target;
          if (clickedEl !== selectedAnnoteEl) {
            unselectCodeLines();
            const activeEl = window.document.querySelector('dt[data-target-cell].code-annotation-active');
            if (activeEl) {
              activeEl.classList.remove('code-annotation-active');
            }
            selectCodeLines(clickedEl);
            clickedEl.classList.add('code-annotation-active');
          } else {
            // Unselect the line
            unselectCodeLines();
            clickedEl.classList.remove('code-annotation-active');
          }
        });
      }
  const findCites = (el) => {
    const parentEl = el.parentElement;
    if (parentEl) {
      const cites = parentEl.dataset.cites;
      if (cites) {
        return {
          el,
          cites: cites.split(' ')
        };
      } else {
        return findCites(el.parentElement)
      }
    } else {
      return undefined;
    }
  };
  var bibliorefs = window.document.querySelectorAll('a[role="doc-biblioref"]');
  for (var i=0; i<bibliorefs.length; i++) {
    const ref = bibliorefs[i];
    const citeInfo = findCites(ref);
    if (citeInfo) {
      tippyHover(citeInfo.el, function() {
        var popup = window.document.createElement('div');
        citeInfo.cites.forEach(function(cite) {
          var citeDiv = window.document.createElement('div');
          citeDiv.classList.add('hanging-indent');
          citeDiv.classList.add('csl-entry');
          var biblioDiv = window.document.getElementById('ref-' + cite);
          if (biblioDiv) {
            citeDiv.innerHTML = biblioDiv.innerHTML;
          }
          popup.appendChild(citeDiv);
        });
        return popup.innerHTML;
      });
    }
  }
});
</script>
</div> <!-- /content -->
<footer class="footer">
  <div class="nav-footer">
    <div class="nav-footer-left">
      <ul class="footer-items list-unstyled">
    <li class="nav-item">
    <a class="nav-link" href="https://creativecommons.org/licenses/by-nc-sa/4.0/deed.it">Questa raccolta di opere è distribuita con Licenza Creative Commons Attribuzione - Non commerciale - Condividi allo stesso modo 4.0</a>
  </li>  
</ul>
    </div>   
    <div class="nav-footer-center">
      &nbsp;
    </div>
    <div class="nav-footer-right">
      <ul class="footer-items list-unstyled">
    <li class="nav-item">
 ISSN 2499-6610
  </li>  
</ul>
    </div>
  </div>
</footer>



</body></html>